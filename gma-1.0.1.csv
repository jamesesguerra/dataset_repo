title,article_text,summary,article_date,source
"Lalaking nahulog mula sa Ferris wheel, patay","Patay ang isang lalaki matapos siyang mahulog mula sa tuktok ng Giant Star Wheel Ride ng Star City sa lungsod ng Pasay nitong Linggo ng gabi.    ""Nobody actually saw the person come from the giant wheel pero he was identified by our ride attendant na sumakay rin. Ni-rush namin sa ospital pero dead on arrival,"" sabi ni Attorney Rudolph Juralbal, tagapagsalita ng Star City, sa ulat ni Cedric Castillo sa GMA News ""24 Oras"" nitong Lunes.  Ayon sa ulat, nakilala na ang biktima dahil sa company ID na nakuha mula sa kanya. Nakipag-ugnayan na raw ang pamilya ng biktima sa pamunuan ng Star City at sa pulisya.  Nagbigay na rin daw ng tulong pinansiyal ang amusement park sa mga naulila ng lalaki.  Sa imbestigasyon ng Pasay police, napag-alaman na baklas ang parisukat na acrylic panel sa isang bahagi ng gondola number 23 ng nasabing Ferris wheel na may taas na 60 metro.  Posible umanong nagpumilit lumabas mula sa gondola ang biktima dahil ang kalapit raw na panel nito ay may crack at bahagyang nakausli ang basag na bahagi.  Bahagya rin umanong nakaunat ang grills ng bintana.  ""Nakita ng mga probers natin na 'yung gondola may dalawang screen sa taas, sa baba parang may salamin. 'Yun yung binaklas, probably doon tumalon... talagang pinuwersang buksan and according doon sa mga ride attendants, nagsosolo lang itong biktima,"" sabi ni Police Senior Superintendent Noel Flores, hepe ng Pasay police.  Dahil sa insidente, suspendido ang operasyon ng nasabing Ferris wheel.  Sa kabila nito, nanindigan pa rin ang pamunuan ng Star City na pasado sa international safety standards ang nasabing ride.  ""The ride has been purchased from Japan. Every year, in fact twice a year, the ride is inspected by a safety inspector from California. Even the gondolas are very safe in the sense na mahirap lumabas diyan,"" sabi ni Juralbal.  Dagdag ni Juralbal, pag-aaralan nila kung may dapat bang baguhin sa disenyo nito.  ""Every time you make modifications on its design it can render the ride by its modification unsafe also... So we have to consult our safety engineers and consultants on what modifications, if any, can be done,"" sabi ni Juralbal. —",Patay ang isang lalaki matapos siyang mahulog mula sa tuktok ng Giant Star Wheel Ride ng Star City sa lungsod ng Pasay nitong Linggo ng gabi.,"Hulyo 9, 2018 8:58pm GMT+08:00",https://www.gmanetwork.com/news/balitambayan/balita/659778/lalaking-nahulog-mula-sa-ferris-wheel-patay/story/
Construction worker na ginahasa at pinagnakawan pa umano ang Grade 9 na estudyante arestado,"Construction worker, arestado matapos gahasain ang isang Grade 9 student sa Brgy. Masambong Quezon City. Nakilala ang suspek dahil sa suot na shorts at kuha ng CCTV.          Arestado ang isang construction worker na umano'y ginahasa at pinagnakawan pa ang isang Grade 9 student sa Barangay Masambong, Quezon City, ayon sa ulat ni James Agustin sa Unang Balita nitong Miyerkoles.  Naaresto ang suspek na si Randy Depra, 46, sa tulong ng CCTV footage at ng ginamit niyang shorts.  Kwento ng tiyahin ng 14-anyos na biktima, kasagsagan ng ulan kahapon ng madaling araw nang pasukin ng suspek ang bahay.  Ang tatlong babaeng magkakapatid lang ang naiwan sa bahay noon.  Dumiretso raw ang suspek sa kwarto, tinutukan ng baril sa ulo ang biktima at may dala pa siyang cutter.  ""Tapos una nung pinagbalingan siya, tinutukan siya ng baril sa sentido. Tapos nung time na 'yun, meron pa siyang hawak na patalim na cutter,"" ayon sa tiyahin ng biktima.  At dito na daw hinawakan ng suspek ang biktima. Huminto lang ang suspek nang sabihin ng biktima na pulis ang kanyang ama na nasa kabilang kuwarto.  Bago umalis ang suspek, kinuha nito ang higit P300 allowance ng biktima at pagkatapos ay tinakpan pa niya ang bibig ng biktima, ginapos, at pinagbantaang papatayin siya.  Sa kuha ng CCTV, kita na inaayos pa ng suspek ang kanyang shorts habang palayo sa bahay.  Ayon sa mga pulis, nang magsumbong ang biktima ay napag-alaman nilang may tatlong lalaking nag-iinuman sa tapat ng bahay bago mangyari ang insidente.  Doon nagtatrabaho ang suspek bilang construction worker.  Nagkasa agad ng follow-up operation ang mga pulis.  ""Kasi kinunan namin siya ng statement at ayun nga ang sinabi niya nung gabi na 'yun naghatid itong bata ng classmate niya sa daan at itong mga ito nag-inuman sa daan at parang kinat-call sila that is why nagmamadali itong bata umuwi,"" sabi ni Masambong Police Station Superintendent Rodrigo Soriano.  Ilang beses na rin daw binastos ng suspek ang biktima.  Positibong kinilala ng biktima ang suspek dahil sa shorts na suot nito.  Napag-alaman na dati nang may kasong frustrated murder and suspek at miyembro siya ng Sputnik Gang.  Napaluhod na lang ang suspek habang humihingi ng tawad sa mga kaanak ng biktima sa police station.  Pero itinanggi ng suspek na ginahasa niya ang biktima at wala rin daw siyang baril.  Mahaharap ang suspek sa kasong rape with robbery.",,"Hulyo 11, 2018 5:57am GMT+08:00",https://www.gmanetwork.com/news/balitambayan/balita/659976/construction-worker-na-ginahasa-at-pinagnakawan-pa-umano-ang-grade-9-na-estudyante-arestado/story/
"2 miyembro umano 'basag-kotse' na nambiktima ng TNVS driver, napatay ng mga pulis","Patay ang riding-in-tandem na nambasag umano ng kotse ng isang TNVS driver matapos na manlaban daw sa mga awtoridad sa Quezon City.    Sa ulat ni Victoria Tulad sa GMA News ""Balitanghali"" nitong Martes, sinabing nangyari ang insidente sa Brgy. Old Balara pasado hatinggabi, habang naghihintay ng pasahero ang Grab driver sa Capitol Hills.  ""Akala ko talaga iihi lang siya kasi madilim 'yung area. Hindi niya yata napansin na may tao sa loob. Tapos nagulat na lang ako nu'ng biglang kumalabog na 'yung sa likod nu'ng sasakyan ko. Tapo sinigawan ko sila, 'yun kumaripas na sila ng takbo,"" sabi ng driver.  Tiyempo namang kumakain sa malapit na convenience store ang isang pulis na rumesponde sa kaguluhan.  ""Nu'ng nagpakilala po ako na pulis 'yung isa po 'yung nasa likod 'yung bumaba, 'yun po ang bumaril sakin,"" sabi ni PO2 Rino Agader.  Nagawa pa ring makatakas ang dalawa ngunit nahabol sila at binaril ng mga pulis na nagsasagawa ng Oplan Sita sa lugar.  Dalawang baril na kalibre .38, limang sachet ng hinihinalang shabu at mga drug paraphernalia ang nakuha umano sa mga suspek na hindi pa tukoy ang pagkakakilanlan.  Sinabi ni C/Supt. Joselito Esquivel, District Director ng QCPD, na ilang insidente na ng basag kotse ang nangyari sa Quezon City, kung saan nakahuli sila kamakailan ng anim na suspek, na kinabibilangan ng dalawang babae.  ""May kaniya-kaniya silang MO [modus operandi]. 'Yung iba may kasamang babae akala mo lang na tatayo-tayo sa may kotse mo, parang nagme-makeup o nagsusuklay, pero actually vine-verify 'yung sasakyan mo kung meron kang naiwan,"" sabi ni Esquivel.  Nagpaalala ang mga pulis na huwag magpa-park sa madilim na lugar.  Iwasan ding mag-iwan ng mga gamit sa sasakyan, tulad ng mga wallet, cellphone at laptop.  Siguraduhin ding naka-lock ang kotse at palagyan rin ito ng alarm.  Kamakailan, nabiktima ng basag-kotse ang aktres na si Patricia Javier. --",Patay ang riding-in-tandem na nambasag umano ng kotse ng isang TNVS driver matapos na manlaban daw sa mga awtoridad sa Quezon City.,"Hulyo 10, 2018 7:09pm GMT+08:00",https://www.gmanetwork.com/news/balitambayan/balita/659919/2-miyembro-umano-basag-kotse-na-nambiktima-ng-tnvs-driver-napatay-ng-mga-pulis/story/
"2 miyembro ng 'basag-kotse' na nambiktima sa aktres na si Patricia Javier, nakalusot sa police ops","Sinalakay ng mga awtoridad ang sinasabing lugar ng mga sangkot umano sa pagnanakaw ng mga motorsiklo at ""basag-kotse gang"" sa Antipolo City, Rizal na kinabibilangan ng mga nambiktima sa aktres na si Patricia Javier.    Sa ulat ni Emil Sumangil sa GMA News ""Balitanghali"" nitong Martes, sinabing ni-raid ng pinagsanib-puwersa ng Antipolo Police at PNP Highway Patrol Group ang Sitio Imbornal na sakop ng Barangay Mayamot sa Antipolo, at kasama rin ang SWAT at Public Safety Battalion.  Base sa impormasyon na natanggap umano ng pulisya, nasa lugar ang mga sangkot umano sa motorcycle theft at ang miyembro ng basag-kotse gang na kinabibilangan ng nambiktima kay Patricia noong nakaraang linggo.  ""Si alyas 'Eric Bernal,' at si alyas 'Dagul,' dalawa ito na involved sa basag kotse,"" sabi ni C/Insp. Robert Santos, Deputy Chief of Police, Antipolo.  Gayunman, bigo ang mga awtoridad na madakip ang dalawa sa naturang operasyon.  Sa CCTV video na nakuha ng Antipolo Police, nakunan umano ang dalawa nang tangayin ang bag ng aktres matapos basagin ang salamin ng bintina ng sasakyan.  Sa video, una umanong lumapit si alyas Dagul sa parking lot kung saan nakaparada ang sasakyan ng aktres.  Hindi nakita ang aktuwal na pagbasag sa sasakyan ng aktres, ngunit matapos ang ilang minuto, dumating si alyas Bernal na nakasakay sa nakamotorsiklo at isinakay si Dagul na bitbit na ang bag ng aktres.  Patuloy ang operasyon ng mga awtoridad para mahanap ang dalawa.  Nagpaalala ang mga awtoridad na huwag nang mag-iwan ng mga mahahalagang gamit sa loob ng sasakyan.--","Sinalakay ng mga awtoridad ang sinasabing lugar ng mga sangkot umano sa pagnanakaw ng mga motorsiklo at ""basag-kotse gang"" sa Antipolo City, Rizal na kinabibilangan ng mga nambiktima sa aktres na si Patricia Javier.","Hulyo 10, 2018 6:37pm GMT+08:00",https://www.gmanetwork.com/news/balitambayan/balita/659909/2-miyembro-ng-basag-kotse-na-nambiktima-sa-aktres-na-si-patricia-javier-nakalusot-sa-police-ops/story/
"Lalaking nasiko sa siksikang bus, napikon at nanutok daw ng baril sa Bulacan","Hindi napigilan ng isang lalaki ang kaniyang galit nang tutukan niya umano ng baril ang isa pang pasahero na nakasiko sa kaniya sa siksikang bus sa Malolos, Bulacan.  Sa Unang Balita nitong Martes, makikita sa kuha ng isang YouScooper na takot na takot ang isang lalaking nakaitim at nakaupo sa damuhan habang kinokompronta siya ng lalaking naka-gray t-shirt at may hawak na baril.  Bago nito, sinabing nagkapikunan ang dalawa matapos ang pagkakasiko ng lalaking nakaitim sa lalaking may baril habang siksikan sa bus.  Huminto lang ang komprontasyon nang umawat na ang konduktor ng bus.  Bumalik sa sasakyan ang lalaking may baril, habang hindi na sumakay ang pasaherong kaniyang kinompronta.","Hindi napigilan ng isang lalaki ang kaniyang galit nang tutukan niya umano ng baril ang isa pang pasahero na nakasiko sa kaniya sa siksikang bus sa Malolos, Bulacan.","Hulyo 10, 2018 11:59am GMT+08:00",https://www.gmanetwork.com/news/balitambayan/balita/659840/lalaking-nasiko-sa-siksikang-bus-napikon-at-nanutok-daw-ng-baril-sa-bulacan/story/
"Tulak umano ng marijuana at 2 kasabwat na estudyante, huli sa buy-bust op sa QC","Arestado ang tulak umano ng marijuana at dalawang kasabwat na estudyante sa ikinasang buy-bust operation sa Aurora Blvd. sa Cubao, Quezon City, nitong Lunes ng gabi.  Ayon sa pulisya, online nagsimula ang transaksyon kung saan bumili ang operatiba ng Station Drug Enforcement Unit ng marijuana sa target na si Mark Joseph Hernandez.  Nakipagkita si Hernandez sa operatiba sa harapan ng convenience store at doon umano nagkaabutan ng item at perang nagkakahalaga ng P500.  Inaresto rin ang dalawang estudyante na kasamahan ni Hernandez kabilang na ang 16-anyos na high school student at isang nagngangalang Jerome Casquejo.  Nakuha sa kanila ang 250 gramo ng hinihinalang marijuana na may street value na P30,000  Ayon sa mga pulis, karamihan sa mga parokyano ng mga suspek ay mga estudyante.  Online daw ang transaksyon nila sa paniniwalang mas ligtas sila doon.  Aminado ang mga suspek na gumagamit ng marijuana pero hindi raw sila nagtutulak.  Mahaharap ang mga suspek sa kasong paglabag sa Comprehensive Dangerous Drugs Act of 2002. —","Arestado ang tulak umano ng marijuana at dalawang kasabwat na estudyante sa ikinasang buy-bust operation sa Aurora Blvd. sa Cubao, Quezon City, nitong Lunes ng gabi.","Hulyo 10, 2018 8:06am GMT+08:00",https://www.gmanetwork.com/news/balitambayan/balita/659814/tulak-umano-ng-marijuana-at-2-kasabwat-na-estudyante-huli-sa-buy-bust-op-sa-qc/story/
"Ama ng batang iniwan sa loob ng SUV, itinangging nag-iinuman silang mag-asawa nang sandaling iyon","Itinanggi ng ama ng batang makikita sa viral video post na iniwan sa loob ng isang nakaparadang SUV na nag-iinuman silang mag-asawa nang mga sandaling iyon.  Bagama't tumangging humarap sa kamera, isinalaysay ng ama sa GMA News ang mga pangyayari noong gabing iyon sa isang sikat na gimikan sa Ortigas.  Aniya, mag-aalas dos daw nang madaling araw nang dumating sila sa gimikan at tulog noon ang bata. Nagma-manage ng restaurant ang mag-asawa sa lugar at iniwan na muna ang bata sa sasakyan.  Dumating daw ang guard at sinabing gising na ang bata kaya agad itong pinuntahan ng asawa niya. Dinala ang bata sa restaurant ngunit inantok ulit ito matapos ang ilang oras.  ""So nung time na 'yun, nakaupo kami doon, nagkukwentuhan kami ni mam, siguro mga five minutes maya-maya dumating 'yung guard. Sabi niya gising 'yung bata,"" aniya.  Bago mag-alas kuwatro raw nang dinala ulit sa sasakyan ang bata para makatulog. Iniwan daw muna ito ng nanay dahil kakain ito saglit. Siniguro rin nila na may awang sa bintana ng SUV.  Sa ikalawang beses ay dumating ang guard at sinabing gising daw ang bata at umiiyak. Mayroon din daw isang lalaki na nagwawala sa gilid ng SUV.  Itinanggi rin ng ama ng bata na ilang oras na naiwan ang bata sa loob ng sasakyan gaya ng nakasaad sa viral na Facebook post.  ""Maya-maya 'andyan na naman 'yung guwardya. Sabi nung guwardya gising daw 'yung bata tapos may nagwawala na raw dun. Napi-picturan daw 'yung bata kasi nga matagal na raw dun pero sandaling-sandali lang 'yun,"" anang ama ng bata.",Itinanggi ng ama ng batang makikita sa viral video post na iniwan sa loob ng isang nakaparadang SUV na nag-iinuman silang mag-asawa nang mga sandaling iyon.,"Hulyo 10, 2018 9:18am GMT+08:00",https://www.gmanetwork.com/news/balitambayan/balita/659820/ama-ng-batang-iniwan-sa-loob-ng-suv-itinangging-nag-iinuman-silang-mag-asawa-nang-sandaling-iyon/story/
"Mga kumakain ng balut, inararo ng pick-up truck; 1 patay","Isang lalaking kumakain ng balut ang namatay habang limang iba pa ang sugatan matapos silang araruhin ng isang pick-up truck sa Zamboanga City, ayon sa ulat ni Bam Alegre sa Balitanghali nitong Martes.  Kinilala ang driver ng pick-up truck na si Abdel Asis Alfad, na agad namang nahuli ng mga pulis at ngayo'y nahaharap sa reklamong imprudence resulting in homicide and serious physical injuries.  Ayon sa ulat, nag-stopover ang biktimang si Mac Jasyon Astillero, kasama ang ilan pang kabataan, sa gilid ng kalsada para kumain ng balut nang araruhin sila ng humaharurot na pick-up truck.  Nawasak ang harapang bahagi ng sasakyan habang nagkapira-piraso rin ang mga upuan at nagkalat ang basag na bote.  ""Meron tayong victims na anim. Six victims and one of them died instantly. Then, two of them from this place na seriously injured,"" ani Barangay Chairman Hamid Rojas.  Sa ngayon, nagpapagaling pa sa ospital ang mga sugatan.  Nagulat na lang ang tiyahin ni Astillero na si Lucy Montilla nang malaman ang balita.  ""Naubusan na siya ng dugo. Tagal man siya na... kuwan, ng doktor. Naubusan na siya ng dugo,"" ani Montilla.  Depensa ng driver, nawalan ng preno ang minamaneho niyang truck.","Isang lalaking kumakain ng balut ang namatay habang limang iba pa ang sugatan matapos silang araruhin ng isang pick-up truck sa Zamboanga City, ayon sa ulat ni Bam Alegre sa Balitanghali nitong Martes.","Hulyo 10, 2018 1:55pm GMT+08:00",https://www.gmanetwork.com/news/balitambayan/balita/659845/mga-kumakain-ng-balut-inararo-ng-pick-up-truck-1-patay/story/
"2 supplier umano ng shabu ng kilalang tulak sa Novaliches, arestado sa Makati","Timbog ang dalawa umanong supplier ng shabu sa ikinasang follow-up operation ng Novaliches Police Station Drug Enforcement Unit sa Brgy. Rizal Makati City nitong Martes ng gabi.  Dalawampu't limang gramo ng shabu ang binili ng operatiba sa mga target na sina Rizalyn Dela Cruz at Jesert Ralph Oliver.  Nakuha sa kanila ang nasa 50 gramo ng illegal na droga na may street value na P340,000  Depensa ni Dela Cruz, may nagpapabenta lang sa kanya ng shabu habang si Oliver naman ay may nagpabili raw sa kanya ng iligal na droga.  Ayon sa mga pulis, ang dalawang suspect ang supplier ng shabu sa kilalang tulak sa Novaliches na si Maricel Lauryo alias Acel.  Naaresto si Lauryo at dalawang iba pa sa unang buy-bust operation sa Brgy. San Bartolome Quezon City.  Nakuha sa kanila ang limang gramo ng umano’y shabu.  Mahaharap ang mga suspek sa kasong paglabag sa Comprehensive Dangerous Drugs Act of 2002. —",Timbog ang dalawa umanong supplier ng shabu sa ikinasang follow-up operation ng Novaliches Police Station Drug Enforcement Unit sa Brgy. Rizal Makati City nitong Martes ng gabi.,"Hulyo 11, 2018 7:49am GMT+08:00",https://www.gmanetwork.com/news/balitambayan/balita/659980/2-supplier-umano-ng-shabu-ng-kilalang-tulak-sa-novaliches-arestado-sa-makati/story/
"Boracay, bubuksan na sa publiko sa October 26 — Cimatu","Inanunsyo ni Environment Secretary Roy Cimatu nitong Miyerkoles na bubuksan na muli sa publiko ang Boracay Island sa Oktubre 26.    ""I would like to say categorically that we will be opening Boracay on October 26,"" deklara ni Cimatu sa ginanap na pagdinig ng House Committee on Natural Resources.  ""When we started the counting, it was from April 26. But [the rehabilitation] should be made within six months, [or until] October 26 or October 27. But nevertheless, we will open it on October 26,"" dagdag ng kalihim.  Isinara ang Boracay noong Abril matapos tawagin ito ni Pangulong Rodrigo Duterte na tambakan ng dumi.  Nagsagawa ng pagdinig ang Kamara de Representantes kaugnay sa mga ulat na may mga establisimyento na nakatayo sa mga forest areas at maging sa baybayin ng Boracay.  Mula nang isagawa ang rehabilitasyon, sinabi ni Cimatu na malaki na ang ipinagbago ng Boracay.  ""Categorically, I am telling you that Boracay is no longer a cesspool,"" pahayag niya.  Bukod sa ginagawang paglilinis, nilawakan din ang mga daanan at inalis ang mga iligal na estruktura. --",Inanunsyo ni Environment Secretary Roy Cimatu nitong Miyerkoles na bubuksan na muli sa publiko ang Boracay Island sa Oktubre 26.,"Hulyo 11, 2018 7:24pm GMT+08:00",https://www.gmanetwork.com/news/balitambayan/balita/660094/boracay-bubuksan-na-sa-publiko-sa-october-26-cimatu/story/
"Vice mayor sa Tawi-tawi, patay sa pamamaril sa Zamboanga City","Patay ang bise alkalde ng munisipalidad ng Sapa-sapa sa lalawigan ng Tawi-tawi matapos na barilin ng salarin sa Zamboanga City nitong Miyerkoles ng hapon.    Kinilala ng pulisya ang biktima na si Sapa-sapa Vice Mayor Alrashid Mohammad Alih, na binaril ng salarin habang nasa loob ng kaniyang sasakyan sa Governor Alvarez Street sa Zamboanga City.  Ayon kay Police Regional Office 9 director Chief Superintendent Billy Beltran, kasama ng biktima sa loob ng sasakyan ang kaniyang asawa at security escort nang mangyari ang pamamaril.  Batay sa paunang imbestigasyon, nakatigil ang sasakyan ng bise alkalde nang lapitan ng salarin at paputukan ang biktima.  Matapos ang pamamaril, tumakas ang salarin sakay ng motorsiklo.  Isinugod sa ospital ang biktima pero binawian din ng buhay dahil sa tinamong mga tama ng bala sa dibdib.  Si Alih ang pinakabagong lokal na opisyal na nasawi sa pamamaril sa loob lang ng mahigit isang linggo.  Nito lang nakaraang Sabado, binaril at napatay si Trece Martires, Cavite Vice Mayor Alexander Lubigan.  Noong nakaraang linggo, magkasunod naman na binaril at napatay sina Tanauan City, Batangas  Mayor Antonio Halili (July 2) at si General Tinio, Nueva Ecija Mayor Ferdinand Bote (July 3).  Dumadalo sa flag raising ceremony sa city hall si Halili nang barilin, habang nasa sasakyan naman si Bote nang barilin ng mga salarin na sakay ng motorsiklo.—",Patay ang bise alkalde ng munisipalidad ng Sapa-sapa sa lalawigan ng Tawi-tawi matapos na barilin ng salarin sa Zamboanga City nitong Miyerkoles ng hapon.,"Hulyo 11, 2018 8:40pm GMT+08:00",https://www.gmanetwork.com/news/balitambayan/balita/660105/vice-mayor-sa-tawi-tawi-patay-sa-pamamaril-sa-zamboanga-city/story/
"Retiradong pulis, binaril umano ng nagseselos na live in partner","Sugatan ang isang retiradong pulis matapos siyang barilin umano ng kaniyang live in partner dahil sa matinding selos sa Negros Occidental.  Ang babae, sugatan din matapos magbaril sa sarili.  Sa Unang Balita nitong Miyerkoles, kinilala ang biktima na si retired Senior Police Office 2 Leonilo Garcia, na naliligo noon sa banyo nang barilin ni Merlita Carredo, 52 anyos.  Tinamaan sa kanang hita si Garcia, pero nagawa niyang makatakas at magsumbong sa pulisya.  Base sa ulat ng mga awtoridad, nagseselos si Carredo dahil sa kaniyang hinala na may kalaguyo ang dating pulis.  Nang puntahan ng mga pulis ang babae, nakita nila itong nakabulagta matapos umanong magbaril sa sarili.  Dinala ang babae sa ospital.",Sugatan ang isang retiradong pulis matapos siyang barilin umano ng kaniyang live in partner dahil sa matinding selos sa Negros Occidental.,"Hulyo 11, 2018 12:50pm GMT+08:00",https://www.gmanetwork.com/news/balitambayan/balita/660014/retiradong-pulis-binaril-umano-ng-nagseselos-na-live-in-partner/story/
"Guro, patay sa ambush sa Zamboanga City","Patay sa ambush ang isang guro ng Arabic sa Zamboanga City nitong gabi ng Martes, ayon sa ulat ngayong Miyerkules ni Luisito Santos sa Dobol B sa News TV.     Guro, patay matapos tambangan sa Brgy. Talon-Talon, Zamboanga City. | via        Ayon sa mga ulat na nakarating sa Camp Crame, naka-angkas daw sa motorsiklo ang guro na si Ibrahim Baginda kasama ang kanyang batang anak sa Barangay Talon-Talon nang pagbabarilin siya ng mga suspek.  Namatay agad ang gurong nakatira sa Masjid Abu Bakr dahil sa mga tama niya sa katawan habang nakaligtas ang kanyang anak na babae.  Ang dalawang suspek na riding-in-tandem ay naka-helmet at itim na jackets.  Narekober ng pulisya ang 24 na bala ng 9-mm na baril sa lugar ng krimen.  Hindi pa natutukoy ng pulis ang motibo sa likod ng pagpatay o ang pagkakakilanlan ng mga suspek.  Tumakas ang mga ito patungong Don Alparo Street matapos ang pamamaril.","Patay sa ambush ang isang guro ng Arabic sa Zamboanga City nitong gabi ng Martes, ayon sa ulat ngayong Miyerkules ni Luisito Santos sa Dobol B sa News TV.","Hulyo 11, 2018 9:16am GMT+08:00",https://www.gmanetwork.com/news/balitambayan/balita/659988/guro-patay-sa-ambush-sa-zamboanga-city/story/
"Criminology student, arestado sa buy-bust operation","Arestado ang isang criminology student sa ikinasang buy-bust operation sa loob ng apartelle sa Cubao, Quezon City nitong Martes ng gabi.  Isang libong pisong halaga ng shabu ang binili ng operatiba sa suspek na nakilalang si Markliford Masanay.  Nakuha sa kanya ang 13 sachet ng umano’y shabu na itinago sa isang pouch.     Criminology student, arestado sa buy-bust operation sa apartelle sa Cubao, Quezon City; 13 sachet ng umano’y shabu, nakuha.          Ayon sa mga pulis, dati nang sumuko sa Oplan Tokhang sa barangay ang suspek at sumailalim na rin sa rehabilitation program.  Hindi naman makausap nang matino ang suspek na aminadong kagagamit lang ng ilegal na droga.  Itinuro ang suspek ng nauna nang naaresto sa buy-bust operation nitong Martes na kasabwat umano niya sa pagtutulak.  Mahaharap ang suspek sa kasong paglabag sa Comprehensive Dangerous Drugs Act of 2002.","Arestado ang isang criminology student sa ikinasang buy-bust operation sa loob ng apartelle sa Cubao, Quezon City nitong Martes ng gabi.","Hulyo 11, 2018 8:00am GMT+08:00",https://www.gmanetwork.com/news/balitambayan/balita/659981/criminology-student-arestado-sa-buy-bust-operation/story/
"Dating kapitan na namaril umano sa bar, patay sa engkuwentro sa mga pulis sa Isabela","Patay ang isang dating barangay captain na namaril umano ng nakaalitan sa isang bar sa Alicia, Isabela, matapos makipagbarilan daw sa mga pulis nang siya'y aarestuhin na.  Sa ulat ni Victoria Tulad sa Unang Balita nitong Huwebes, kinilala ang napatay na suspek na si Antonio Benitez.  Makikita pa sa bar ang tama ng bala kung saan umano siya namaril, matapos makaalitan ang isang Romeo Pasion. Sugatan ang biktima.  Nakatakas si Benitez at nagtago sa bahay ng kinakasama.  Nang puntahan ng mga pulis ang bahay, nagpaputok umano ang dating kapitan na nauwi sa engkuwentro.  ""Nag-negotiate kami sa kaniya na mag-surrender na lang siya pero ayaw pa rin pumasok. At napansin namin na nandon sa loob ng banyo kaya habang nasa loob ng banyo kinakausap namin. Imbes na mag-surrender ayun binuksan 'yung banyo, pinaputukan kami at siyempre naalarma kami, pinaputukan na namin,"" sabi ni Police Inspector Zosimo Sambrano, Alicia deputy chief of police.    Sa Ozamiz City, Misamis Occidental naman, patay ang construction worker na si Wilmar Gumimod matapos siyang pagtatagain umano ng nakaalitan niyang kapitbahay habang nasa inuman.  Arestado ang suspek na si Urbano Dazo, isang magsasaka.  Ayon sa imbestigasyon, nangyari ang insidente sa bahay ni Dazo, kung saan sila'y nagkalasingan. Hindi pa matukoy ang dahilan ng kanilang pinagtalunan.  Idineklarang dead on arrival sa ospital si Gumimod.  Sumuko sa mga pulis si Dazo ngunit hindi nagbigay ng pahayag.  Nagdadalamhati naman ang mga kaanak sa pagkamatay ng biktima.    Sa Laoag, Ilocos Norte naman, kasalukuyang nagpapagaling ang tricycle driver na si Leonicio Pascua Yala matapos siyang saksakin ng kaniyang mga pasahero.  Nagtamo siya ng sugat sa leeg at dibdib.  Pumapasada noon si Yala nang pumara ang dalawang suspek sa isang lugar na walang tao at bigla na lamang siyang pinagsasaksak.  Ayon sa imbestigasyon, posibleng napagtripan lang siya dahil hindi kinuha ang kaniyang pera.  Mayroon nang persons of interest ang mga pulis pero tumanggi muna silang pangalanan ang mga ito.","Patay ang isang dating barangay captain na namaril umano ng nakaalitan sa isang bar sa Alicia, Isabela, matapos makipagbarilan daw sa mga pulis nang siya'y aarestuhin na.","Hulyo 12, 2018 12:34pm GMT+08:00",https://www.gmanetwork.com/news/balitambayan/balita/660163/dating-kapitan-na-namaril-umano-sa-bar-patay-sa-engkuwentro-sa-mga-pulis-sa-isabela/story/
"4-anyos na bata, patay matapos tamaan ng ligaw na bala sa buy-bust operation sa Cebu","Patay ang isang apat na anyos na batang lalaki matapos tamaan ng bala sa buy-bust operation sa Barangay Ermita sa Cebu City.  Ayon sa ulat sa GMA News TV ""News to Go"" nitong Huwebes, nag-aaral daw sa kanilang bahay ang biktimang si Bladen Skyler Abatayo para sa kaniyang exam.  Nagkataong nagsasagawa ng operasyon sa lugar ang pulisya kung saan nakipag-agawan daw ng baril ang isa sa mga suspek.  Kuwento ng ama ng biktima, nakita na lang nilang nakabulagta ang bata matapos nilang makarinig ng malakas na putok.  Nakunan pa ng CCTV na buhat-buhat ng isang lalaki ang biktima para isugod sa ospital.  Itinanggi naman ng hepe ng Carbon Police na nagpaputok sila.  Hindi kumbinsido rito ang pamilya ng biktima dahil may isang pulis daw na humingi sa kanila ng paumanhin noong nasa ospital sila.",Patay ang isang apat na anyos na batang lalaki matapos tamaan ng bala sa buy-bust operation sa Barangay Ermita sa Cebu City.,"Hulyo 12, 2018 1:38pm GMT+08:00",https://www.gmanetwork.com/news/balitambayan/balita/660171/4-anyos-na-bata-patay-matapos-tamaan-ng-ligaw-na-bala-sa-buy-bust-operation-sa-cebu/story/
"Ilang senador, pabor sa mandatory drug test sa mga halal na opisyal","Apat na senador ang nagpahayag ng suporta sa mungkahing sumailalim sa  mandatory drug test ang mga halal na opisyal sa bansa. Si Senador Antonio Trillanes IV, sinabing dapat unahin si Pangulong Rodrigo Duterte.  “OK ako diyan at dapat unahin si Duterte mismo kasi para siyang sabog sa droga kung magsalita at mag-isip,” saad sa ipinadalang text message ni Trillanes sa GMA News Online.  Sinabi naman Sen. Sherwin Gatchalian na dapat maging magandang ehemplo sa publiko ang mga opisyal ng gobyerno.  “Ako open ako doon. Since mahigpit tayo sa anti-drugs campaign, dapat manguna ang mga namumuno including elected officials,” saad ng mambabatas.  Dagdag niya, dapat na isagawa ang test test mula sa pangulo hanggang sa barangay kagawad.  “Gawin natin mandatory before assumption of office. Maybe every year dapat mag-undergo ng mandatory drug test. I support that. Maganda makita ng taong bayan na willing ang mga officials magpa-drug test,” ayon kay Gatchalian.  Pabor din sa mungkahi sina Sens. Joel Villanueva at Francis Escudero.  ""Public office is a public trust. Even in penalties we should have stiffer penalties as public officials,"" ayon sa kay Villanueva.  Una rito, iminungkahi ni Surigao del Norte Representative Robert Ace Barbers, chairman ng House committee on dangerous drugs, na dapat isailalim sa drug test ang lahat ng halal na opisyal at isapubliko ang magiging resulta ng pagsusuri.  Kapag nagpositibo sa paggamit ng droga, dapat umanong alisin sa puwesto ang opisyal, ayon sa kongresista.  Ang pahayag ay ginawa ni Barbers kaugnay naman ng mga mungkahi na isailalim sa drug test ang mga estudyante.  Aniya, dapat lang na isailalim din sa drug test ang mga katulad niyang halal ng opisyal at hindi lang ang mga mag-aaral.—","Apat na senador ang nagpahayag ng suporta sa mungkahing sumailalim sa  mandatory drug test ang mga halal na opisyal sa bansa. Si Senador Antonio Trillanes IV, sinabing dapat unahin si Pangulong Rodrigo Duterte.","Hunyo 26, 2018 8:24pm GMT+08:00",https://www.gmanetwork.com/news/balitambayan/balita/658286/ilang-senador-pabor-sa-mandatory-drug-test-sa-mga-halal-na-opisyal/story/
"Grupo ng mga holdaper na nakamotorsiklo, mga kainan at car wash shop ang tinatarget","Hinihinala ng mga awtoridad na nagsama-sama ang mga holdaper na nakamotorsiklo kapag umaatake na kadalasang mga kainan at car wash shop umano ang puntirya sa Metro Manila.    Ayon sa ulat ni Mariz Umali sa GMA news ""24 Oras"" nitong Martes, sinabi ni Superintendent Ferdinand Del Rosario, assistant chief of police for administration ng Caloocan City, na lumabas sa kanilang imbestigasyon ang pagkakatulad sa estilo ng mga holdaper.  ""Lumalabas nga sa imbestigasyon namin na halos isang grupo 'to kasi 'yun nga sa nakikita natin na pag-execute nila sa panghoholdap and then the numbers, all of them totaling to six persons. And then naka-in tandem sila, tatlong motor at magkakaangkas. Halos pareho 'yung kanilang pattern,"" sabi ni Del Rosario.  ""Nahuli na nung Quezon City Police District 'yung mga suspek dito although isa sa suspek nagbabanggit 'yung mastermind nila di pa nahuli,"" dagdag pa ni Del Rosario.  Kung dati ay riding in tandem lang kapag umaatake ang mga holdaper, ngayon ay nagsama-sama na umano ang mga ito bilang grupo.  Nito lang nakaraang linggo, sinalakay ng anim na lalaking nakamotorsiklo ang isang kainan sa lungsod ng Caloocan. Ito na raw ang pangalawang beses na nalooban ang nasabing kainan ngayong taon.  ""Pumasok po sila, nagmura na daw po. Tapos sinabi na 'wag kumilos, holdap 'to.' Sinabi na 'pag may kumilos, may mamamatay,'"" kuwento ng isang empleyado ng kainan.  ""Pinuntahan po 'yung counter akala po nandoon 'yung kaha. Nandoon po 'yung kaha namin sa kabila pero may lock po 'yun. Tapos 'yung cellphone ko po ang nakuha diyan,"" dagdag niya.  Noong buwan ng Abril, isang carwash shop naman ang pinasok ng apat na magnanakaw na armado rin at sakay ng motorsiklo.  Naaresto na raw ang ilan sa mga suspek nito subalit may pinaghahanap pa rin hanggang sa ngayon.  ""Akala ng kahera ko magpapacarwash pero pagbaba nila meron silang apat na baril, tinutukan agad 'yung cellphone ng customer ko dito sa labas ng carwash,"" saad ng may-ari ng carwash.  ""Tapos di pa sila nakuntento kinuha din 'yung cellphone ng customer ko sa loob. Parang meron silang 30-second rule, mamamatay ka pag lumaban ka,"" dagdag niya. --",Hinihinala ng mga awtoridad na nagsama-sama ang mga holdaper na nakamotorsiklo kapag umaatake na kadalasang mga kainan at car wash shop umano ang puntirya sa Metro Manila.,"Hunyo 26, 2018 9:10pm GMT+08:00",https://www.gmanetwork.com/news/balitambayan/balita/658292/grupo-ng-mga-holdaper-na-nakamotorsiklo-mga-kainan-at-car-wash-shop-ang-tinatarget/story/
"MMDA sinita ang paaralang nagsara ng kalsada para gawing gym, paradahan","Sinita ng Metropolitan Manila Development Authority ang isang elementary school sa Maynila dahil sa pagsara ng isang connecting route mula Tayuman papuntang Avenida.  Ayon sa ulat ni Mark Salazar sa ""Unang Balita"" nitong Miyerkoles, ginawang gym at paradahan ng eskwelahan ang daan.  Depensa ng isang guro, hindi naman sila basta-basta nagsara ng ruta nang walang pahintulot.  Pinaalis lahat ng nakaparadang sasakyan at nahilahan pa ng kotse ang isang guro.  ""E nag-five minutes na daw po, ay kailangan ko na anuhin... Sabi ko ay kasi nagkaklase ako doon sa taas e,"" pahayag ng guro.  Pinayagan daw sila ng Manila City Hall noong 2008 na isara ang kalye para sa kaligtasan ng mga mag-aaral.  Ayon naman kay Dennis Ebona ng Manila Traffic And Parking Bureau (MTPB), suportado nila ang isinasagawang clearing operations ng MMDA sa Maynila.  ""Sinusuportahan ng City Government of Manila ang kampanya ng MMDA na alisin lahat ng road blocks at road obstructions sa Maynila. Kaya noong nakita nilang sarado at iminungkahi nilang buksan, agad ay pumayag kami. Tumulong kami,"" aniya.  Sa pagpapaluwag naman sa Felix Huertas Road, maraming natiketan dahil sa paglabag sa number coding.  Nakipag-away pa sa MMDA ang isang pamilya dahil sa nakagarahe nilang motor sa bangketa.  Umapela ang may-ari ng motor kay MMDA spokesperson Celine Pialago ngunit hindi rin siya pinagbigyan.  Itinaboy naman nang hindi tinitiketan ang tricycle drivers sa isang terminal sa bisa ng city ordinance.  ""Nagbabayad po kami sa city hall. Binasahan po ito ng city ordinance. Ano pong gagawin namin, mali pa rin?"" pahayag ng isang may-ari ng tricycle.  Ipinaliwanag ni Pialogo na kapag mayroon nang national law, hindi ito pwedeng sapawan ng city ordinance.  Nakikiusap ang MMDA sa mga opisyal ng mga barangay sa Maynila na magkusa nang maglinis ng kanilang mga kalye at huwag na daw maghintay ng mga clearing operation.",Sinita ng Metropolitan Manila Development Authority ang isang elementary school sa Maynila dahil sa pagsara ng isang connecting route mula Tayuman papuntang Avenida.,"Hulyo 4, 2018 12:52pm GMT+08:00",https://www.gmanetwork.com/news/balitambayan/balita/659167/mmda-sinita-ang-paaralang-nagsara-ng-kalsada-para-gawing-gym/story/
"Leptospirosis makukuha rin sa talsik ng kontaminadong tubig sa mata, bibig ng tao","Makukuha ang sakit na leptospirosis hindi lamang sa pagkababad ng sugat sa kontaminadong tubig-baha kundi kahit sa simpleng talsik sa mata at bibig maisasalin din sa tao ang leptospira virus.  Sa ulat ni Tricai Zafra sa ""News To Go"" nitong Miyerkoles,  sinabing marami sa mga pasyente na dinapuan ng leptospirosis ang nagtataka bakit sila nagkasakit nang hindi naman sila lumusong sa baha at wala silang sugat.  Paliwag ni Doctor Alfoso Nuñez, chief ng medical professional services ng East Avenue Medical Center (EAMC), may mga microscopic na sugat sa katawan natin na hindi napapansin.  Ayon din sa ulat, ilang mga eksperto rin ang nagsabing maaaring makukuha sa talsik ng kontaminadong tubig sa mata at bigbig ng tao ang leptospira virus.  Pangalawa ang EAMC sa may pinakamaraming kaso ng leptospirosis sa Metro Manila. Nangunguna ang National Kidney and Transplant Institute (NKTI).  Sa 51 leptospirosis cases sa EAMC nitong taon, 10 na ang namatay. Sa buong Metro Manila, may naitala nang 261 cases ngayong taon at 40 sa mga ito ang namatay.  Nakatala na ang Department of Health (DOH) ng 1,040 cases sa buong bansa mula Enero hanggang Hulyo nitong taon.  Paalala ng DOH, panatilihing malinis ang kapaligiran at mag-ingat sa paglusong sa baha kung hindi ito maiiwasan, at huwag nang patagalin pa ang pagkonsulta sa doktor kung makaramdam na ng mga sintomas ng sakit, gaya ng lagnat at kahirapan sa pag-ihi.",Makukuha ang sakit na leptospirosis hindi lamang sa pagkababad ng sugat sa kontaminadong tubig-baha kundi kahit sa simpleng talsik sa mata at bibig maisasalin din sa tao ang leptospira virus.,"Hulyo 4, 2018 2:31pm GMT+08:00",https://www.gmanetwork.com/news/balitambayan/balita/659180/leptospirosis-makukuha-rin-sa-talsik-ng-kontaminadong-tubig-sa-mata-bibig-ng-tao/story/
"Dating sumuko sa Oplan Tokhang, naaresto sa QC","Naaresto sa isang buy-bust operation ang 27-anyos na si Rochelle Ganancial sa Barangay Pinyahan, Quezon City.  Nakuha sa suspek ang apat na sachet ng hinihinalang shabu na tinatayang may P800 halaga, ayon sa ulat ni Victoria Tulad sa ""Unang Balita"" nitong Miyerkoles.  Ayon kay Marites Palma na kagawad ng barangay, dati nang sumuko si Ganacial at nakatapos na rin sa rehabilitation program ngunit nagpatuloy pa rin sa pagtutulak.  ""Nakakalungkot kaso after ng mga counselling na effort ng barangay e ganito pa rin pala. Bumabalik pa rin talaga sila,"" aniya.  Iyak nang iyak ang suspek na iginiit na hindi sa kaniya ang droga.  Kikitain umano niya dapat ang kaibigang si ""Lupin"" na agad ding umalis.  Nagbagong-buhay na raw siya at nagtatrabaho bilang dishwasher.  Nahuli ang suspek dahil sa impormasyoon galing sa asset ng mga pulis.  Nagpaalala naman ang mga awtoridad sa mga dating sumuko na huwag nang bumalik sa pagtutulak.  ""Kung nakatapos na, kumbaga 'wag sayangin 'yung ating ano, 'yung sarili na para may mapupuntahan tayo. At kung natapos mo na e bumalik ka uli sa kuwan, e 'di ibig sabihin na libre ka na,"" paalala ni Police Superintendent Louise Benjie Tremor ng QC Station 10.","Naaresto sa isang buy-bust operation ang 27-anyos na si Rochelle Ganancial sa Barangay Pinyahan, Quezon City.","Hulyo 4, 2018 11:07am GMT+08:00",https://www.gmanetwork.com/news/balitambayan/balita/659150/dating-sumuko-sa-oplan-tokhang-naaresto-sa-qc/story/
"NBI, papasok na rin sa imbestigasyon sa pagkamatay nina Mayor Halili at Bote","Magsasagawa na rin ng imbestigasyon ang National Bureau of Investigation (NBI) sa magkasunod na pagpatay sa mga alkalde ng Tanauan City, Batangas at General Tinio, Nueva Ecija.    Sa text message na ipinadala Justice Secretary Menardo Guevarra sa mga mamamahayag nitong Martes ng gabi, sinabi nito na inatasan niya ang NBI na siyasatin ang nangyaring paglikida kina Tanauan City Mayor Antonio Halili at General Tinio Mayor Ferdinand Bote.  ""I have now given direct orders to the NBI to investigate two murders in a row, of Mayor [Antonio] Halili of Tanauan City and of Mayor Ferdinand Bote of General Tinio, Nueva Ecija who was reportedly ambushed this afternoon,"" sabi ni Guevarra.  Si Halili ay binaril habang dumadalo sa flag raising ceremony sa Tanauan City Hall nitong Lunes ng umaga. Habang tinambangan naman sa Cabanatuan City nitong Martes ng hapon si Bote.  Sa ulat ng GMA News ""24 Oras"" nitong Martes, sinabing si Bote ang ikasiyam na alkalde na nasawi sa ilalim ng administrasyong Duterte.  Gayunman, wala umano si Bote, miyembro ng partido ng administrasyon na PDP-Laban, sa listahan ni Pangulong Rodrigo Duterte ng mga lokal na opisyal na umano'y sangkot sa iligal na droga.  Ang Commission on Human Rights (CHR), nabahala na sa sunod-sunod na karahasan sa bansa.   Sa pamamagitan ni Jacqueline De Guia, tagapagsalita ng CHR, nanawagan ang ahensiya sa pamahalaan na kumilos para mapangalagaan ang buhay ng bawat Filipino.  ""More so that, aside from local officials, priests, media workers, and common Filipinos have been subjects of violence, often leading to their deaths,"" ayon sa CHR.  ""At this point, the demand to deliver swift justice by making perpetrators accountable rings louder than before, as the cycle of violence and culture of impunity continues to worsen,"" dagdag nito sa pahayag. —","Magsasagawa na rin ng imbestigasyon ang National Bureau of Investigation (NBI) sa magkasunod na pagpatay sa mga alkalde ng Tanauan City, Batangas at General Tinio, Nueva Ecija.","Hulyo 3, 2018 11:45pm GMT+08:00",https://www.gmanetwork.com/news/balitambayan/balita/659118/nbi-papasok-na-rin-sa-imbestigasyon-sa-pagkamatay-nina-mayor-halili-at-bote/story/
"Taxi driver, ibinalik ang pouch ng Fil-Am na may lamang P150K","Hinahangaan ngayon ang isang matapat na taxi driver matapos niyang isauli ang pouch na may lamang mahigit P150,000 na pagmamay-ari ng isang babaeng Fil-Am.  Sa Unang Balita nitong Miyerkoles, sinabing sinundo ng driver na si Romnick Espiritu ang pasaherong si Belen Swegler sa NAIA Terminal 2.  Naiwan ni Swegler ang kaniyang pouch sa taxi, ngunit hindi nagdalawang-isip si Epiritu na isauli ito sa pasahero.  Labis naman ang pasasalamat ni Swegler. Bukod sa mahigit P150,000, may ilan pang importanteng dokumento sa kaniyang pouch.","Hinahangaan ngayon ang isang matapat na taxi driver matapos niyang isauli ang pouch na may lamang mahigit P150,000 na pagmamay-ari ng isang babaeng Fil-Am.","Hulyo 4, 2018 11:29am GMT+08:00",https://www.gmanetwork.com/news/balitambayan/balita/659155/taxi-driver-ibinalik-ang-pouch-ng-fil-am-na-may-lamang-p150k/story/
"Inarestong big time drug dealer umano, iginiit na construction worker lang siya","Mahigit P1.2 milyon ang halaga umano ng shabu ang nasabat sa sinasabing isa pang galamay ng Buratong drug syndicate na naaresto ng mga pulis sa Pasig City. Pero giit ng suspek, isa lang siyang construction worker at makikita raw ito sa kaniyang hitsura.    Sa ulat ni Vonne Aquino sa GMA News TV ""Balitanghali""  nitong Miyerkoles, kinilala ang suspek na si Antonio Intalan, isa umanong big time drug dealer na nadakip nitong Martes ng gabi sa buy-bust operation sa Pineda, Pasig City.  ""Even 'yung leader ngayon is nakakulong na [si Amin Buratong], nabuhay ulit 'yung grupo dahil sa kanilang mga koneksyon. Ito ngayon ang huling nahuli natin, si Antonio Intalan, 49-years-old, considered to be an active member of the group,"" sabi ni Chief Supt. Guillermo Eleazar, Director, NCRPO.  Nakuha umano sa suspek ang 33 sachet ng hinihinalang shabu na nakasilid sa pouch ng salamin na nagkakahalaga ng mahigit P1 milyon.  Pero itinanggi ni Intalan ang alegasyon laban sa kaniya at iginiit na ordinaryong construction worker lang siya.  ""Tingnan niyo na lang po itsura ko, kayo na po ang humusga. Inaamin ko ho 'yon pero nagbago naman po ako,"" sabi ng suspek tungkol sa dati niyang iligal na gawain.    umanong miyembro ng Buratong drug syndicate na kinilalang si Haimen Rangaig sa Pasig City.  Ang lider ng grupo na si Amin Buratong ang sinasabing nasa likod ng shabu tiangge o shabu talipapa sa Pasig, na nagparetoke pa ng mukha bago nadakip at na-convict noong 2009. --","Mahigit P1.2 milyon ang halaga umano ng shabu ang nasabat sa sinasabing isa pang galamay ng Buratong drug syndicate na naaresto ng mga pulis sa Pasig City. Pero giit ng suspek, isa lang siyang construction worker at makikita raw ito sa kaniyang hitsura.","Hulyo 4, 2018 4:33pm GMT+08:00",https://www.gmanetwork.com/news/balitambayan/balita/659201/inarestong-big-time-drug-dealer-umano-iginiit-na-construction-worker-lang-siya/story/
"2 tulak umano ng shabu, patay nang manlaban sa buy-bust operation sa Novaliches","Nanlaban umano kaya napatay ng mga pulis ang dalawang hinihinalang tulak sa ikinasang buy-bust operation sa Barangay Gulod, Novaliches, Quezon City mag-aalas tres ng madaling araw nitong Sabado.  Nakilala lamang sa mga suspek sa alias Kosa at Jun.     JUST IN: 2 lalaki, patay matapos umanong manlaban sa drug buy-bust operation sa Brgy. Gulod Novaliches Quezon City.        Limangdaang pisong halaga ng shabu ang binili ng operatiba sa mga target.  Nang magkaabutan na ng pera at ilegal na droga sa labas ng tindahan ay nakahalata raw ang dalawa na pulis ang katransaksyon nila.  Doon na bumunot umano ng baril ang mga suspek at nagpaputok.  “Apparently per report sa akin, per intel report, initially bago pa mag-buy bust is coming from Caloocan 'yung shabu na dinadala sa area natin,” ani Quezon City Police District Director Police Chief Superintendent Joselito Esquivel.  Nakuha sa kanila ang dalawang baril at 12 sachet ng umano’y shabu.","Nanlaban umano kaya napatay ng mga pulis ang dalawang hinihinalang tulak sa ikinasang buy-bust operation sa Barangay Gulod, Novaliches, Quezon City mag-aalas tres ng madaling araw nitong Sabado.","Hulyo 14, 2018 8:13am GMT+08:00",https://www.gmanetwork.com/news/balitambayan/balita/660413/2-tulak-umano-ng-shabu-patay-nang-manlaban-sa-buy-bust-operation-sa-novaliches/story/
"2 lalaking naaktuhang nanghoholdap, patay nang makaengkwentro ng mga pulis","Patay ang dalawang lalaki na naaktuhang nanghoholdap matapos makaengkwentro ng mga pulis sa NIA Road, Barangay Pinyahan, Quezon City pasado alas dos ng madaling araw nitong Sabado.  Wala pang pagkakakilanlan na nakuha sa dalawang napatay.  Pauwi na galing trabaho ang biktima at humanap lang ng lugar kung saan siya puwedeng umihi nang mangyari ang insidente.  “Bale 'yung isa kinuha agad 'yung helmet ko. 'Yung isa nakakutok agad sa akin 'yung baril. Ngayon nung nakatutok 'yung baril, nakita niya 'yung bag ko. Kinuha niya. Pinipilit niyang agawin 'yung bag ko,” ani ng 38-anyos na biktima.     JUST IN: 2 hinihinalang holdaper, patay nang makaengkwentro ng mga pulis sa NIA Road Brgy. Pinyahan Quezon City.        Nagkataon namang may mga pulis mula sa Quezon City Criminal Investigation and Detection Group na napadaan sa lugar.  “So it just happened na na-chance upon lang sila na nakita naming aktwal. Nakita kasi namin 'yung baril so sabi namin holdap ito. Kasi nakita namin nakatutok sila doon sa victim then kinukuha na nila 'yung bag,” ani Suerintendent Charlie Cabradilla, hepe ng QC CIDG.  Nagpakilala raw ang mga pulis pero nagpaputok umano ng baril ang mga suspek kaya nauwi ito sa engkwentro.  Posibleng dayo lang sa lugar ang dalawa dahil wala sa mga tauhan ng barangay ang nakakakilala sa kanila.  Nakuha ng SOCO ang tatlong baril at 40 sachet ng hinihinalang shabu.","Patay ang dalawang lalaki na naaktuhang nanghoholdap matapos makaengkwentro ng mga pulis sa NIA Road, Barangay Pinyahan, Quezon City pasado alas dos ng madaling araw nitong Sabado.","Hulyo 14, 2018 8:41am GMT+08:00",https://www.gmanetwork.com/news/balitambayan/balita/660414/2-lalaking-naaktuhang-nanghoholdap-patay-nang-makaengkwentro-ng-mga-pulis/story/
"Ilang lugar sa Malabon, binaha dahil sa pag-apaw ng tubig mula sa dike","Walang klase ngayong araw sa tatlong eskwelahan sa Brgy. Dampalit sa Malabon City dahil sa pagbaha na naranasan ng mga residente nitong Linggo.  Kabilang diyan ang Dampalit Integrated School, Dampalit Elementary School at Academia.  Pero ngayong Lunes nang umaga ay wala nang baha sa lugar.  Maging ang barangay hall ay gutter-deep ang baha habang umabot naman sa hanggang binti ang baha sa ilang bahagi ng kalsada.  MORE: Ilang residente, napilitang lumusong sa baha kahapon. Ang malakas na buhos ng ulan, sinabayan pa ng high tide. Humupa na ang baha ngayong umaga. (????Brgy. Dampalit)       Sabi ng mga tauhan ng barangay, ngayong weekend lang daw nila ulit ito naranasan.  Umapaw kasi ang tubig mula sa ginagawang bahagi ng dike dahil sa pabugso-bugsong pag-ulan nitong Linggo ng umaga na sinabayan pa ng high tide.  Naglagay ng halos 6,000 sandbags ang mga tauhan ng barangay pero hindi nito kinaya.  MORE: Simula Huwebes ay naglagay ng sandbags ang mga tauhan ng barangay sa ginagawang bahagi ng dike pero hindi nito kinaya kahapon at tuluyang umapaw ang tubig. (????Brgy. Dampalit)       “Nung Thursday pa lang po hindi pa po 'yung pinaka-peak ng taas ng tubig nago-overflow na po ng konti dun sa part ng dike,” ani Carlo Dumalaog, chairman ng Brgy. Dampalit.  Apektado ang mga residente ng Sitio Doña Juana, Sitio Rodriguez One at Two, at Merville Subdivision.  “Hanggang dito nga ang tubig, hanggang bewang doon sa amin malalim kasi yun galing palaisdaan saka dito rin galing,” kwento ng residenteng si Salvador Santiago.  Sabi naman ng residenteng si Analisa Arco: “Malalim po yung baha diyan sa amin ganito na lang para abot sa sahig namin tapos yung dike konti na lang para magpantay yung tubig sa ilog at dito sa loob.”  Hindi naman kinailangang ilikas ang mga residente.",Walang klase ngayong araw sa tatlong eskwelahan sa Brgy. Dampalit sa Malabon City dahil sa pagbaha na naranasan ng mga residente nitong Linggo.,"Hulyo 16, 2018 7:59am GMT+08:00",https://www.gmanetwork.com/news/balitambayan/balita/660572/ilang-lugar-sa-malabon-binaha-dahil-sa-pag-apaw-ng-tubig-mula-sa-dike/story/
Drug suspek patay nang 'manlaban' sa mga pulis-Pasay,"Patay ang isa umanong suspected drug pusher nang manlaban umano sa mga pulis sa isang raid sa Pasay City.  Sa Ulat ng Balitanghali nitong araw ng Linggo, sinalakay ng mga pulis-Pasay ang isang bahay sa St. Joseph Area sa Merville Street, bitbit ang arrest warrant laban sa suspek na kinilalang si Victor Andrie Sallao na nahaharap sa kasong murder.  Nang dumating ang mga pulis, nakatakas si Sallao ngunit nanlaban umano ang kasama nito na kinilalang si Arnel Padil na siyang naabutan ng mga pulis.  Sangkot umano si Padil ng mga insidente ng robbery at nagtutulak din ito ng droga.  Magpaputok sana si Padil sa mga pulis ngunit nagmintis ang baril nito. Binaril siya ng mga operatiba at napatay.  Hindi naman naniniwala ang dating live-in partner ni Padil na si Regine Ilustre na nanlaban ito.  ""Wala po siyang baril. Matagal na siyang nagdo-droga pero huminto na siya nang makulong,"" pahayag ni Regine.   Pero ayon kay Regine, ""Dapat aalamin muna ng mga pulis kung sino talaga ang tinatarget nila. Hindi basta na lamang magpapaputok.""  Patuloy pang hinahanap ng mga pulis si Sallao.",Patay ang isa umanong suspected drug pusher nang manlaban umano sa mga pulis sa isang raid sa Pasay City.,"Hulyo 15, 2018 4:37pm GMT+08:00",https://www.gmanetwork.com/news/balitambayan/balita/660529/drug-suspek-patay-nang-manlaban-sa-mga-pulis-pasay/story/
"Mga nagpaplanong gawing Prime Minister si GMA, dapat mag-'think twice'- Lacson","Dapat na mag-""think twice"" ang mga nagpaplanong gawing Punong Ministro ng bansa si dating Pangulo at ngayo'y Speaker Gloria Macapagal Arroyo, ayon kay Senator Panfilo Lacson nitong Martes.    Sa isang pahayag, sinabi ni Lacson na sakaling mangyari ito, magkakaisa ang mga senador mula sa hanay ng administrasyon at oposisyon na gawin ang kanilang tungkulin na idepensa ang 1987 Constitution.    ""If GMA’s ascension to the speakership is a prelude to becoming Prime Minister, they better think twice because the Senate, both majority and minority have agreed to close ranks to defend and assert our role under the 1987 Constitution in revising or amending the same,"" sabi ni Lacson.    ""That, I can say with certainty and conviction,"" giit pa niya.    Ang naturang senaryo ay ibinabala ni Lacson dahil na rin sa mga mungkahi na amyendahan ang Saligang Batas. Dating isinulong ng administrasyon ni Arroyo nang siya ang presidente na gawing parlamentaryo ang sistema ng bansa pero hindi natuloy.    Gayunman, sistemang federalismo naman ang isinusulong ng kasalukuyang administrasyong Duterte.    Nitong Lunes, opisyal na inihalal si Arroyo bilang Speaker kapalit ni Pantaleon Alvarez matapos ang ikatlong State of the Nation Address ni Pangulong Rodrigo Duterte. Mahigit 180 na miyembro ng Kamara ang bumoto sa kaniya habang 12 ang nag-abstain.    Inilarawan ni Lacson ang nangyaring kudeta sa Kamara na, ""awkward, ugly, low, and disgraceful.""    ""If only for the timing and manner the coup d'etat in the House of Representatives was carried out, I would say it was awkward, ugly, low and disgraceful,"" sabi niya.    Kilalang kritiko ng administrayong Arroyo si Lacson.    Ayon sa senador, ang nangyari sa Kamara ay isa sa mga dahilan kung bakit hindi dapat isulong ang sistemang parlamentaryo sa gobyerno.    ""Regardless of whether it was Rep. Arroyo or somebody else replacing the ousted Speaker, what happened yesterday is a strong argument against a parliamentary form of government where patronage politics plays a major, if not the only, role in selecting our country’s top leader,"" paliwanag niya.    Para naman kay Senator JV Ejercito, ang nangyaring kaguluhan sa Kamara ay iba sa kung paano nagpalit ng liderato ang Senado sa pagitan nina Senate President Tito Sotto at ang pinalitan niyang si Sen. Aquilino Pimentel III noong Mayo.    ""Change in leadership in both houses was in contrast.  Former Senate President  Pimentel showed class and decency during the transition in the Senate. Sen. Koko showed how it is to be a statesman. By putting personal and political interest aside,"" sinabi niya.    Nagbitiw sa posisyon si Pimentel matapos pumirma ang 15 senador sa resolusyon na pabor na magkaroon ng bagong liderato sa Senado, at naghahalal kay Sotto. -- Jamil Santos/FRJ, GMA News",,"Hulyo 24, 2018 9:33pm GMT+08:00",https://www.gmanetwork.com/news/balitambayan/balita/661679/mga-nagpaplanong-gawing-prime-minister-si-gma-dapat-mag-think-twice-lacson/story/
"Lalaki, dead on the spot matapos barilin sa Malabon","Patay ang isang lalaking sa pamamaril ng hindi pa natutukoy na suspek sa bahay ng kaanak nito sa Barangay Tonsuya, Malabon, ayon sa ulat nitong Lunes sa Unang Balita.  Ayon sa ulat ni Victoria Tulad nitong Lunes, naghihintay lamang ang biktimang si Eric Piano para sa kanyang mga kaibigan nang bigla siyang barilin.  Namatay kaagad ang biktima dahil sa mga tamang natamo nito sa ulo at katawan.  Wala raw takip sa mukha ang suspek at may suspetsa na ang ina ni Eric na si Carlita kung sino ang gumawa nito, ngunit tikom ang bibig nito kung ano ang posibleng pagkakakilanlan nito.  ""Wala naman akong naririnig na may kalaban siya. Ewan ko lang, 'di ko lang masasabi,"" ayon kay Carlita. ""'Yan sa amin, talagang talikuran ang labanan niyan sa amin.""  Namomroblema si Carlita at ang kanyang pamilya kung paano nila mabibigyan ng hustisya si Eric.  Hindi raw nagkakaso o nasangkot sa ilegal na droga si Eric bago nangyari ang krimen.  ""Bahala na ang Panginoon sa kanila sa ginawa nila sa anak ko,"" sabi ni Carlita.  Hindi rin alam ng pamilya kung paano nila mapapalibing ang anak dahil kapos sila sa buhay.","Patay ang isang lalaking sa pamamaril ng hindi pa natutukoy na suspek sa bahay ng kaanak nito sa Barangay Tonsuya, Malabon, ayon sa ulat nitong Lunes sa Unang Balita.","Hulyo 16, 2018 8:22am GMT+08:00",https://www.gmanetwork.com/news/balitambayan/balita/660575/lalaki-dead-on-the-spot-matapos-barilin-sa-malabon/story/
Umano'y carnapper napatay ng mga pulis sa Malolos,"Hindi na naaresto ng buhay ang isang hinihinalang carnapper sa Malolos, Bulacan, nang siya'y napatay sa isang engkwentro laban sa mga pulis, ayon sa ulat ni Victoria Tulad nitong Lunes sa Unang Balita.  Nabaril si Wagner Lopez ng mga pulis sa isang dragnet operation ng Malolos Police matapos ipaalam sa kanila ng Calumpit Police ang umano'y krimen nito.  Natunton ng pulis si Lopez at ang kasama nitong nagnakaw din daw ng sasakyan habang papalapit sa isang stoplight sa Barangay Longos, Malolos, at nabaril ang mga gulong nito.  Tumakbo ang dalawa nang maipit sa trapik ang sasakyan nila at sumabit sa jeep. Sa jeep na ito nabaril si Lopez at namatay, habang nakatakas ang kanyang kasabwat.  Positibong kinilala ang suspek ni Nelson Manansala, na umano'y ninakawan ni Lopez ng sasakyan habang hihintay ang kanyang anak sa Barangay Sulipan sa Apalit, Pampanga.  ""Ito, ito, ito, tumutok kaagad ng baril sa akin. Sabi sa 'kin, kung ayaw mong mamatay bigay mo na 'tong sasakyan mo,"" sabi ni Manansala, na nilapitan daw ni Lopez at isa pang suspek.  Sinuntok si Manansala nang manlaban ito at tinutukan ng baril bago ito lumabas ng kotse.  Nasubaybayan niya ang mga suspek sa tulong ng kanyang anak, na siyang sumaklolo sa ama, habang ang isa pa nitong anak ay dumulog sa pulisya sa Calumpit, Bulacan.  Dahil sa pagu-update ng mag-ama, natunton ng pulis ang mga suspek sa Malolos.  ""Ayun dun sa nag-report, forward heading sa Malolos,"" kuwento ni Sr. Insp. Manuel Clemente, Calumpit Deputy Chief of Police for Administration.  Nakuha kay Lopez ang .32 na baril at ilang sachet ng hinihinalang shabu.","Hindi na naaresto ng buhay ang isang hinihinalang carnapper sa Malolos, Bulacan, nang siya'y napatay sa isang engkwentro laban sa mga pulis, ayon sa ulat ni Victoria Tulad nitong Lunes sa Unang Balita.","Hulyo 16, 2018 9:14am GMT+08:00",https://www.gmanetwork.com/news/balitambayan/balita/660579/umano-y-carnapper-napatay-ng-mga-pulis-sa-malolos/story/
Drug suspek sa Pasay patay nang manlaban sa mga awtoridad,"Patay ang isang drug suspect sa buy-bust operation sa Pasay City nang manlaban umano ito sa mga pulis.  Sa ulat ni Vonne Aquino sa GMA News, kinilala ang napatay na suspek na si Salvador Evangelista Jr.  Nangyari ang insidente sa Apelo Cruz St., Malibay, Pasay City matapos makabili ang isang asset ng pulis ng halagang P500 halaga ng shabu kay Evangelista.  Nang matunugan na pulis ang katransaksyon, tumakbo umano paakyat ng bahay ang suspek at kumuha ng baril. Sinundan siya ng mga pulis at doon mismo sa loob ng kaniyang bahay siya napatay.  Nakasuhan sa paglabag sa Comprehensive Dangerous Drugs Act at illegal possession of firearms si Evangelista ngunit nakapagpiyansa ito.  Ayon sa mga pulis, nakakulong sa kasalukuyan ang kapatid ni Evangelista  dahil din sa iligal na droga.",Patay ang isang drug suspect sa buy-bust operation sa Pasay City nang manlaban umano ito sa mga pulis.,"Hulyo 15, 2018 5:35pm GMT+08:00",https://www.gmanetwork.com/news/balitambayan/balita/660536/drug-suspek-sa-pasay-patay-nang-manlaban-sa-mga-awtoridad/story/
"Duterte, 'di raw hihirit ng re-election o mangangampanya para sa iba","Inihayag ni Pangulong Rodrigo Duterte nitong Biyernes na wala siyang balak na humirit ng re-election o mangampanya para iba sa darating na May 2019 elections.  Ginawa ni Duterte ang pahayag sa kaniyang talumpati sa pagpapasinaya sa isang rehabilitation center sa Malaybay City, Bukidnon.  ""I am not campaigning for anybody, or even me, I cannot run anymore,"" anang pangulo.  ""Sagad na ako,"" dagdag niya, sabay sabi na hindi na rin siya kakandidato sa iba pang posisyon.  Biro ng pangulo, ""After my term, I will retire and, probably, die slowly. Or kung may magkursunado, then make it faster."" —",Inihayag ni Pangulong Rodrigo Duterte nitong Biyernes na wala siyang balak na humirit ng re-election o mangampanya para iba sa darating na May 2019 elections.,"Agosto 3, 2018 11:45pm GMT+08:00",https://www.gmanetwork.com/news/balitambayan/balita/662945/duterte-di-raw-hihirit-ng-re-election-o-mangangampanya-para-sa-iba/story/
Dating security guard patay sa pamamaril sa Caloocan,"Patay sa pamamaril ang isang dating security guard sa Caloocan City.  Iniulat ng Unang Balita nitong Biyernes ng umaga na nangyari ang pamamaril sa Package 4, Phase 9, sa Bagong Silang.  Kinilala ang biktima na si Michael Magno, 35-anyos.  Sa inisyal na imbestigasyon ng mga pulis, nabatid na si Magno ay nasa drug watch list ng barangay at nasangkot umano sa kasong pagpatay at nakulong din dahil sa kasong illegal possession of firearm.  Ayon sa mga kamag-anak ni Magno, wala silang alam na kaaway o banta sa buhan ng biktima.  Iniimbestigahan na ng mga awtoridad ang motibo at kung sino ang pumatay kay Magno.",Patay sa pamamaril ang isang dating security guard sa Caloocan City.,"Agosto 3, 2018 8:48am GMT+08:00",https://www.gmanetwork.com/news/balitambayan/balita/662848/dating-security-guard-patay-sa-pamamaril-sa-caloocan/story/
"Babae, kulong nang kikilan at siraan sa social media ang pamilya ng nakarelasyong pulis","Kulungan ang bagsak ng isang babae matapos niyang kikilan at siraan umano sa social media ang pamilya ng nakarelasyon niyang pulis. Ang pamilya, nawalan ng kabuhayan dahil sa paninira ng suspek.  Sa ulat ni Cecille Villarosa sa GMA News TV's ""Balitanghali"" nitong Sabado, kinilala ang suspek na si Sophia Marcos, na napahagulgol na lamang sa pagmamakaawa sa presinto matapos mahuli sa entrapment operation.  Arestado ang suspek matapos ireklamo ng magkapatid na Ann at Kaye de Guzman.  Ayon sa complainant na si Kaye, hiningan sila ng suspek ng P5,000 kapalit ng pagtigil nito sa paninira sa kanila sa social media gamit ang kanilang pangalan.  ""Gagamitin niya po 'yung identity ko, 'yung pangalan ko, 'yung address ko ta's sasabihin niya, kabit si ganito, kabit si ganyan, puro defamatory messages po talaga makikita niyo po,"" sabi ni Ann.  Dahil umano sa paninira ni Marcos, nawalan ng trabaho si Ann.  ""Isang step na lang po makakapagbarko na ko eh. Isa na lang talaga. Konti na lang dalawang buwan na lang, sasampa na ko, pero 'yung ginawa niya sakin sobra, sobra po death threat lahat po,"" ayon pa kay Ann.  Samantalang nalugi naman ang negosyo ni Kaye dahil din umano sa paninira ni Marcon.  ""Galing pa ng US 'yung mga products ko. Ngayon pinagkalat niya sa social media na fake daw mga tinitinda ko which is hindi naman talaga. Bukod pa du'n marami pa siyang ginawa hindi lang sa akin, sa buong pamilya ko, sa mga kapatid ko, lahat 'yun ginawan niya kami ng kaniya-kaniyang istorya,"" sabi ni Kaye.  Hindi rin nakaligtas ang bunso nilang kapatid na natanggalan din ng scholarship dahil sa paninira ng suspek.  Nagsimula ang paninira ni Marcos noong 2015 sa pamilya ng nakarelasyon niyang si Ronilo de Guzman matapos umano itong makipaghiwalay sa kaniya.  Lumalabas sa imbestigasyon ng pulisiya na may iba pang biktima ang suspek.  ""Nagkaroon ng identity theft, ginamit niya 'yung mga Facebook nu'ng mga anak ng pulis na isa sa biktima at complainant at ginagamit niya 'yun sa paninira sa mga prominenteng tao, merong teacher, doktor at mga asawa ng mga opisyal ng gobyerno,"" sabi ni C/Insp. Rosalino Ibay.  Haharapin ni Marcos ang reklamong robbery extortion in relation to Republic Act 10175 o Cybercrime Prevention Act.","Kulungan ang bagsak ng isang babae matapos niyang kikilan at siraan umano sa social media ang pamilya ng nakarelasyon niyang pulis. Ang pamilya, nawalan ng kabuhayan dahil sa paninira ng suspek.","Agosto 4, 2018 5:13pm GMT+08:00",https://www.gmanetwork.com/news/balitambayan/balita/662992/babae-kulong-nang-kikilan-at-siraan-sa-social-media-ang-pamilya-ng-nakarelasyong-pulis/story/
Retiradong pulis sa Maynila sugatan sa pamamaril ng mga nakamotorsiklo,"Sugatan ang isang retiradong police official sa Maynila sa pamamaril ng mga nakamotorsiklong lalaki sa San Andres Street sa Malate.  FLASH: Retiradong police colonel, sugatan matapos tambangan sa kanto ng Angel Linao St. at San Andres St. Malate, Maynila. | via Mao dela Cruz   Sa ulat ng Super Radyo dzBB, sinabing nasa labas ng kaniyang bahay ang biktima nang biglang dumating ang dalawang armadong magkaangkas sa motorsiklo at pagbabrilin ang dating pulis.   Hindi napuruhan ang biktima, ngunit nadamay naman ang isang kapitbahay nito sa may Angel Linao Street malapit sa panulukan ng San Andres St.  Naisugod kaagad sa hospital ang dalawang mga biktima.  Hindi pa pinangalanan ng mga awtoridad ang mga biktima habang iniimbestigahan pa ang insidente.",Sugatan ang isang retiradong police official sa Maynila sa pamamaril ng mga nakamotorsiklong lalaki sa San Andres Street sa Malate.,"Agosto 5, 2018 11:34am GMT+08:00",https://www.gmanetwork.com/news/balitambayan/balita/663037/retiradong-pulis-sa-maynila-sugatan-sa-pamamaril-ng-mga-nakamotorsiklo/story/
Apat inaresto sa Cubao buy-bust op,"Arestado sa buy bust operation na ikinasa ng Quezon City Police District Station 10 ang apat katao na naaktuhan pa umanong gumagamit ng iligal na droga sa Tahuan Compound sa Cubao nitong Sabado ng gabi.  Kasama sa mga naaresto ay isang lalaking senior citizen na isang parking attendant.  Ayon kay Inspector Ceferino Gatchalian Jr, hepe ng QCPD Station 10 Drug Enforcement Unit, ikinasa ang operasyon sa Montana Street, Tahuan Compound sa Barangay Immaculate Concepcion sa Cubao.  Kinilala ang mga naaresto na sina Conrado Arzala alyas Nonoy, 62; ang kanyang live-in partner na si Fe Letran; Albert Guan; at Ryan Alvarez.  Una umanong naging target ng operasyon si Arzala na positibong nabilhan ng umano'y shabu ng kanilang informant at poseur buyer na pulis.  Nang magkaabutan ng droga, pinuntahan nila ang bahay ni Arzala kung saan nadatnan pa raw nilang gumagamit ng iligal na droga ang mga tatlong suspek.  Nasamsam sa operasyon ang pitong sachet ng pinaniniwalaang shabu, aluminum foil, lighter, transparent plastic sachet, at P500 na mark money.  Mahaharap ngayon ang apat na suspek sa reklamong paglabag sa Comprehensive Dangerous Drugs Act o Republic Act 9165.",Arestado sa buy bust operation na ikinasa ng Quezon City Police District Station 10 ang apat katao na naaktuhan pa umanong gumagamit ng iligal na droga sa Tahuan Compound sa Cubao nitong Sabado ng gabi.,"Agosto 5, 2018 7:44am GMT+08:00",https://www.gmanetwork.com/news/balitambayan/balita/663022/apat-inaresto-sa-cubao-buy-bust-op/story/
"Umano'y lider at miyembro ng gun-for-hire group sa Rizal, patay sa engkuwentro","Patay ang umano'y lider at isang miyembro ng Landingen gun-for-hire group sa Binangonan, Rizal, matapos makipaghabulan sa mga pulis, ayon sa eksklusibong ulat ni Mav Gonzales sa Unang Balita nitong Lunes.  Dead on the spot ang lider na si Jeffrey Landingen at kasamahan nitong si Richard Alcantara.  Natunton sila ng pulis nitong Linggo sa isang apartelle kung saan nagpapalit daw ng plaka ng kotse ang mga suspek at kung saan nila tinatago ang mga baril na kanilang ginagamit sa mga pananambang.  Ayon kay Rizal Provincial Director Senior Superintendent Lou Evangelista, tinutukoy pa kung lehitimo ang lisensya ng mga baril ng mga suspek.  ""Masasabi natin na sila gun-for-hire. Malalakas yung kalibre na ginagamit nila which sa amin yung aming previous cases, yun ginagamit .40 at .45,"" aniya.  ""We hope siyempre na magtugma doon para marami pa kaming cases na ma-resolve,"" dagdag niya.  May pangalang Ronel Bontia ang ID na nahanap sa katawan ni Landingen.  Si Alcantara naman ay nahanapan ng ID na nagpakilala sa kanya bilang close-in security ni Rodriguez, Rizal Mayor Cecilio Hernandez, na dating nasama sa narco-politicians list.  Na-recover din mula sa mga suspek ang apat na baril, magazines, bulletproof vests, ekstrang damit, maskara, bonnet, at helmet na ginagamit daw ng mga suspek sa pagtumba ng mga target.  ""Trinack namin sila mula sa Montalban and then nakarating sa Binangonan kasi na-sense nila na sinusundan sila. Then nakipagpalitan sila ng putok sa ating elemento ng Binangonan police,"" ani Evangelista.  ""Itong mga ito ay miyembro ng gun-for-hire group na sila ang most probably ang tumitira sa particularly sa Antipolo. Yung mga series of killings natin,"" dagdag nito.  Kasama sa 10 umano'y naging biktima ng Landingen gun-for-hire group ang dating PNP-CALABARZON chief legal officer Superintendent Ramy Tagnong at retiradong pulis na si Rody Lico. —","Patay ang umano'y lider at isang miyembro ng Landingen gun-for-hire group sa Binangonan, Rizal, matapos makipaghabulan sa mga pulis, ayon sa eksklusibong ulat ni Mav Gonzales sa Unang Balita nitong Lunes.","Agosto 6, 2018 1:25pm GMT+08:00",https://www.gmanetwork.com/news/balitambayan/balita/663115/umano-y-lider-at-miyembro-ng-gun-for-hire-group-sa-rizal-patay-sa-engkuwentro/story/
Retiradong pulis na pinagbabaril sa Maynila pumanaw na,"Namatay habang ginagamot sa ospital ang isang retiradeong opisyal ng pulis-Maynila na nauna nang napabalitang sugatan sa pamamaril nitong Linggo ng umaga sa Malate.  Sa panayam ng Super Radyo dzBB, sinabi ni Manila Police District spokesperson Superintendent Carlo Magno Manuel na pumanaw na si retired Supt. Roberto Palisoc.  LIVE sa DZBB: Police Supt. Carlo Magno Manuel, tagapagsalita ng Manila Police District, kaugnay ng pananambang sa retiradong pulis sa Malate, Maynila.   Sa naunang ulat ng dzBB umaga nitong araw ng Linggo, sinabing   na nadamay lamang sa pamamaril.  Ayon sa naunang ulat, hindi napuruhan ang biktima at nasugatan pa ang isang kapitbahay na nadamay sa pamamaril sa may Angel Linao Street malapit sa panulukan ng San Andres Street sa Malate, Maynila.  Naisugod kaagad sa hospital ang dalawa, ayon sa ulat.  Sa inisyal na imbestigasyon ng mga pulis, nakatayo lamang sa labas ng kaniyang bahay si Palisoc nang dumating ang dalawang lalaking magka-angkas sa motorsiklo at bigla na lamang pinagbabaril si Palisoc.  Tumama ang bala sa likod ng kaniyang batok at tumagos sa harapan.  Iniimbestigahan pa ng mga pulis kung sino ang mga suspek at ang motibo ng pamamaril.",Namatay habang ginagamot sa ospital ang isang retiradeong opisyal ng pulis-Maynila na nauna nang napabalitang sugatan sa pamamaril nitong Linggo ng umaga sa Malate.,"Agosto 5, 2018 1:49pm GMT+08:00",https://www.gmanetwork.com/news/balitambayan/balita/663043/retiradong-pulis-na-pinagbabaril-sa-maynila-pumanaw-na/story/
"Bangkay ng batang nalunod, nakitang lumutang sa katabing barangay sa CamSur","Natagpuan nitong Linggo ng umaga sa katabing barangay sa Gainza, Camarines Sur ang labi ng isang batang siyam na taong gulang, ayon sa ulat sa News TV Live.  Ang bangkay ni Rebecca Diaz ay natagpuan mag-a-alas siyete ng umaga ng Linggo sa bahagi ng Barangay Malbong.  Naligo raw ang biktima sa Naga River sa Barangay Mabulo nitong Sabado kasama ang dalawa nitong kalaro.  Dahil sa malakas na agos ng tubig, nadala ang biktima papalayo.  Nasagip ang dalawa niyang kalaro subalit hindi na naabutan ng rescuers ang biktima.  Positibong kinilala ng ama ng biktima ang bangkay na natagpuan.  Patuloy ang imbestigasyon ng mga awtoridad sa insidente.","Natagpuan nitong Linggo ng umaga sa katabing barangay sa Gainza, Camarines Sur ang labi ng isang batang siyam na taong gulang, ayon sa ulat sa News TV Live.","Agosto 5, 2018 3:34pm GMT+08:00",https://www.gmanetwork.com/news/balitambayan/balita/663052/bangkay-ng-batang-nalunod-nakitang-lumutang-sa-katabing-barangay-sa-camsur/story/
"Mag-ina, patay sa pananaksak ng kapitbahay; ginang, hinalay kahit patay na","Karumal-dumal ang sinapit ng mag-ina sa Barangay Ugong, Valenzuela matapos silang patayin sa saksak ng kanilang kapit-bahay nitong nakaraang Sabado.    Ayon sa ulat ni Oscar Oida sa ""QRT"" nitong Martes, pinagsasaksak umano ng suspek na si Lofferia Dupilas si Jolina De Leon at ang isang-taong-gulang nitong anak na si Ayeesha matapos siyang mahuli na nilolooban ang isang bahay sa kanilang lugar.  Hindi pa nakontento ang suspek at hinalay pa niya si Jolina kahit patay na ang biktima.  Ang sariling ina at kapatid mismo ni Dupilas ang nagsumbong sa kaniya sa mga awtoridad.  Narekober sa bahay ng suspek ang patalim na ginamit sa pagsaksak sa mag-ina pati na rin ang mga ninakaw niyang gadget.  Hindi na itinanggi ni Dupilas ang nagawang krimen. Inamin din niya na nakainom siya at nasa impluwensya ng ipinagbabawal na gamot nang mangyari ang krimen.  Humingi rin siya ng tawad sa asawa ni Jolina.  Nahaharap si Dupilas sa kasong two counts of robbery and homicide.","Karumal-dumal ang sinapit ng mag-ina sa Barangay Ugong, Valenzuela matapos silang patayin sa saksak ng kanilang kapit-bahay nitong nakaraang Sabado.","Agosto 14, 2018 6:58pm GMT+08:00",https://www.gmanetwork.com/news/balitambayan/balita/664143/mag-ina-patay-sa-pananaksak-ng-kapitbahay-ginang-hinalay-kahit-patay-na/story/
"3-anyos na bata, binugbog daw ng madrasta; suspek, iginiit na aksidente ang nangyari","May mga pasa sa mukha at halos hindi na maidilat ng isang tatlong-taong-gulang na bata ang kaniyang mga mata dahil umano sa tinamong pananakit na inabot niya sa kinakasama ng kaniyang ama sa Bacoor, Cavite.    Sa ulat ni Oscar Oida sa ""24 Oras"" nitong Martes, makikita hindi na halos maidilat ng biktima ang kaniyang dalawang mata dahil sa labis na pamamaga at pasa.  Sa video na kumakalat na rin sa social media, tinuro ng paslit ang kaniyang madrasta na si Berna Espina, na pitong buwang buntis, na siyang gumawa umano ng pananakit laban sa kaniya na naganap noong Agosto 8.  ""Sino nambugbog sayo?"" tanong ng tiyahin ng biktima sa bata.  ""Berna,"" sagot naman ng bata.  Tinanong rin ang bata sa video kung binubugbog ba siya ng kaniyang ama na si Melvin De Vera, at sumagot siya ng, ""Oo.""  Nalaman lamang ang sinapit ng bata sa kamay nang dalawin ng lola na si Minerva Ramos ang kaniyang apo.  ""Pagkita ko po magang-maga na 'yung mukha ng bata, 'yung parang ano hanggang dito 'yung mga black eye niya. Ang dami sabi ko, 'Melvin anong nangyari sa bata, bakit nagkaganyan?' Kung hindi pa ko pumunta, hindi ko pa malalaman na ganyan na ang apo ko,"" saad ni Ramos.  Sa Facebook naman nakita ng ina ng bata na si Marimar Kilap-kilap ang sinapit ng kaniyang anak na mahigit dalawang taon na niyang hindi nakakasama.  Kuwento ni Kilap-kilap, sinasaktan daw siya noon ng ama ng bata. Umalis ito sa kanila at pumunta sa Cavite kasama ang kanilang anak.  ""Nananakit po kasi si Melvin eh. Nung gabing sinaktan po ko, binitbit niya po 'yung anak ko. Kukunin ko po sana 'yung bata, wala na po sila doon nasa Cavite na,"" sabi ng ginang.  Labis rin ang galit ni Kilap-kilap kay Berna dahil sa ginawa nito sa anak na nagdulot pa nang pagkabali ng kaliwang braso ng bata.  ""Berna, grabe naman ginawa mo sa anak ko. Gusto mo pala ng jombagan, 'di na lang ako hinamon mo may laban pa. Di 'yung anak ko, ang liit-liit noon eh,"" hinanakit ni  Kilap-kilap.  Mariin namang itinanggi ni Berna na binugbog niya ang bata. Paliwanag niya, napalo lamang daw niya ito at aksidente lamang daw ang nangyari.  ""Napalo ko po pero hindi ko po siya binugbog. Paggising ko po may tubig na umaapaw tapos nagmadali po kong hanapin siya tapos nakita ko po siya nasa CR. Ayaw niya pa po ko papasukin, sabi ko 'Be papasok si Mama.' Tapos napalakas ko po 'yung tulak nung pintuan kaya po siguro nauntog,"" paliwanag ni Berna.  Inamin naman niya na naaapektuhan na raw siya ng mga panlalait na natatanggap niya sa social media dahil sa kumalat na video ng bata.  ""Ang masasabi ko lang po sa inyo, bago kayo manghusga, isipin niyo po muna kung totoo ba 'yun,"" sabi ni Berna.  Inihahanda na ng mga awtoridad ang kasong paglabag sa Republic Act No. 7610 o physical abuse in relation to child abuse laban kay Berna subalit hindi raw nila ito agad maaaresto.  ""Kasi po sa initial namin na investigation, August 8 pa po nangyari kung baga ilang araw na po nakalipas, 'di na po papasok doon sa puwedeng arestuhin 'yung tao,"" sabi ni Senior Police Officer 3 Mary Grace Bendulo.  Para naman kay Kilap-kilap, nais din niyang sampahan ng kaso ang dating kinakasama na si Melvin.  ""Dahil po sa kapabayan ni Melvin sa anak ko, gusto ko makulong din siya eh. Binubugbog na pala anak niya di niya man lang pinagbigay alam sa akin,"" sabi niya.  Sa ngayon, nasa kustodiya na ng Department of Social Welfare and Development ang bata. --","May mga pasa sa mukha at halos hindi na maidilat ng isang tatlong-taong-gulang na bata ang kaniyang mga mata dahil umano sa tinamong pananakit na inabot niya sa kinakasama ng kaniyang ama sa Bacoor, Cavite.","Agosto 14, 2018 9:05pm GMT+08:00",https://www.gmanetwork.com/news/balitambayan/balita/664162/3-anyos-na-bata-binugbog-daw-ng-madrasta-suspek-iginiit-na-aksidente-ang-nangyari/story/
"Turistang Tsino, dinukot at pinahirapan nang 'di raw mabayaran ang nautang sa pagka-casino","Isang turistang Tsino ang dinukot at pinahirapan umano ng ilan niyang kababayan at ilang Pinoy nang na hindi niya mabayaran ang nautang niya sa mga suspek na nagamit niya sa casino.  Sa ulat ni John Consulta sa GMA News ""24 Oras"" nitong Martes, maririnig ang pagmamakaawa ng biktima sa mga suspek na walang-awang humataw sa likuran niya gamit ang makapal na sinturon.  Sinampal din siya at kinuryente ng mga suspek.  Tinukoy si Haichao Lin na utak sa pagdukot umano sa biktima.  Ayon sa imbestigasyon ng mga pulis, naglaro sa casino ang biktima sa isang hotel sa Pasay City. Nang maubusan na siya ng pera, lumapit daw ang mga loan shark at inalok siya ng perang pang-casino.  Nang matalo at hindi makabayad, dinukot na siya ng mga suspek. Dito na napilitan ang pamilya ng biktima na magbayad ng P300,000 para matubos ang biktima.  Subalit hindi umano  tumupad sa usapan ang mga suspek at muling humingi ng P90,000.  Sa isang cellphone video conversation, madidinig ang pagbabanta ng mga suspek sa biktima.  ""Your sister put us on a blacklist and because of that you have to pay. I waited for a call/response from your family but no one contacted me. I will put you on a water-filled drum to torture you,"" sabi ng suspek.  ""No, my Mom is already pooling the funds. Please wait,"" sagot ng biktima.  ""Okay. I will wait until 12 midnight today or else I will pull your fingernails. One fingernail every hour,"" sabi ng suspek.  Humingi ng tulong ang pamilya ng biktima sa mga awtoridad kaya naikasa ang operasyon laban sa mga suspek sa Diosdado Macapagal Avenue kung saan nahuli ang siyam na Tsino at isang Pilipino.  Nahaharap sila sa kasong kidnap for ransom.  Sinalakay din ng mga awtoridad ang hideout ng sindikato sa Cabuyao, Laguna kung saan naganap ang pagpapahirap sa biktima.  Sinugod din ng pulisya ang dalawang condominium units sa lungsod ng Parañaque kung saan nailigtas ang biktima.  Itinanggi naman ni Haichao ang mga bintang laban sa kaniya  Isinailalim na sa digital examination ang mga gadgets ng suspek upang matukoy kung sino pa ang mga nabiktima niya sa Pilipinas.  Patuloy na pinaghahanap ang isa pang Tsino at isang Pilipino na sangkot din daw sa krimen.",Isang turistang Tsino ang dinukot at pinahirapan umano ng ilan niyang kababayan at ilang Pinoy nang na hindi niya mabayaran ang nautang niya sa mga suspek na nagamit niya sa casino.,"Agosto 14, 2018 11:34pm GMT+08:00",https://www.gmanetwork.com/news/balitambayan/balita/664174/turistang-tsino-dinukot-at-pinahirapan-nang-di-raw-mabayaran-ang-nautang-sa-pagka-casino/story/
"Ben Tulfo, iginiit na walang 'conflict of interest' sa P60-M ad deal sa DOT","Iginiit ng broadcaster na si Ben Tulfo na walang ""conflict of interest"" nang tanggapin ng kaniyang kompanya na Bitag Media Unlimited Inc. ang advertising deal sa Department of Tourism na inalok ng state-run PTV-4.    Sa pagdinig na ginawa nitong Martes ng Senate blue ribbon committee hearing tungkol sa kontrobersiyal na ad deal na nagkakahalaga ng P60 milyon, sinabi ni Tulfo na hindi niya hiningi ang kontrata at wala siyang hininging pabor sa DOT, na saan nang panahon iyon ay pinamumunuan ng kaniyang kapatid na si dating Tourism Secretary Wanda Teo.  “Sa akin po wala akong ugnayan sa kapatid ko na si Wanda Teo. Hindi po ako kumatok sa kanilang pintuan, humingi ng pabor, humingi ng advertisement o commercial. Hindi po ako pumunta sa kanilang tanggapan, hindi ko alam kung saan po ang DOT. Ang pagkakaalam ko ang DOT sa Luneta,” paliwanag ni Tulfo.  Kinuwestiyon niya rin ang alegasyon na may conflict of interest sa naturang kasunduan.  “Wala ni ningka na pumunta po sa tanggapan ni Mrs. Teo. So yun ang sinasabi namin na bakit kami magkaroon ng interes. Kaninong interes ang pinag-uusapan? Gusto namin na makatulong  para sa bayan na gamit ang PTV4,” giit niya.  Sinabi naman ni Senador Richard Gordon, pinuno ng komite,  na hindi maaaring ihiwalay ni Tulfo ang kaniyang negosyo sa pagiging magkapatid nila ni Teo.  “So you are trying to tell us that this is purely business transaction with persons who offered you the contract. But it cannot be divorced that your sister is DOT secretary,” saad ng senador.  Sabi naman ni Tulfo,  “Ako ay nababagabag sa palaging pino-point out na conflict of interest dahil kapatid ko si Wanda.” —","Iginiit ng broadcaster na si Ben Tulfo na walang ""conflict of interest"" nang tanggapin ng kaniyang kompanya na Bitag Media Unlimited Inc. ang advertising deal sa Department of Tourism na inalok ng state-run PTV-4.","Agosto 14, 2018 7:33pm GMT+08:00",https://www.gmanetwork.com/news/balitambayan/balita/664151/ben-tulfo-iginiit-na-walang-conflict-of-interest-sa-p60-m-ad-deal-sa-dot/story/
"Babae, nakipagtalo sa MMDA matapos sitahin ng illegal parking sa QC","Viral ngayon sa social media ang isang buntis daw na drayber matapos siyang makipagtalo sa mga Metropolitan Manila Development Authority (MMDA) enforcer na titiketan sana siya para sa illegal parking.  Ayon sa Gadget Addict Facebook page, kung saan ini-upload ang video nitong Martes, nangyari ang insidente sa Mayon - N. Roxas, Quezon City.    Sa video, makikita ang pakikipag-usap ni MMDA Special Operations Group head Bong Nebrija sa babae, na iginigiit na nakabalik siya sa kaniyang sasakyan sa loob ng limang minuto ng pagbusina ng MMDA.  Ayon sa patakaran ng MMDA sa illegal parking, maghihintay muna ang mga enforcers ng karampatang oras bago tumawag ng tow truck para hatakin ang sasakyan.  Kung dumating sa oras ang driver, kailangan nitong magpresenta ng lisensya para mabigyan ng ticket, at maaari na silang umalis pagkatapos. Kung hindi makapag-presenta ng lisensya, ipagpapalagay ng MMDA na wala nito ang driver at kailangan ma-impound ang sasakyan.  Sa video, kahit ipinipilit ng babae na nakabalik siya sa sasakyan niya bago mag-limang minuto, ayaw naman nitong ibigay ang lisensya kaya hindi siya matiketan ng mga enforcer.  Makikita rin sa video na sinabi ng mga enforcer na binangga sila ng babae kaya nagkaroon din ng sira sa kanilang sasakyan.  Dahil sa pagmamatigas ng babae, nagpasiya na si Nebrija na tumawag ng tow truck.  Habang inaayos ang pag-tow sa sasakyan, napansin din ng MMDA enforcers na coding pala ang sasakyan ng babae. Depensa ng babae na tinitiketan dahil sa illegal parking, ""Wala naman ako sa main thoroughfare. Naka-park ako.""  Ngunit hindi pa rin pumayag ang babae sa pagbigay ng lisensya at pilit na pinipigil ang pag-tow sa sasakyan niya, hanggang sa dumating na rin ang pulis.  Kalaunan, dumating din ang asawa ng babaeng driver at naibigay ang lisensya.  Sisisihin umano ng mag-asawa ang mga enforcer kapag nakunan ang misis, na sabi niya ay buntis at dinudugo na raw ayon sa mister. Ayon din sa lalaki, piskal ang kaniyang asawa.  Inaya ng pulisya ang mag-asawa para sa police report dahil sa sira sa motor, ngunit umalis na ang sasakyan at sinabing dadalhin nila ang babae sa ospital.",Viral ngayon sa social media ang isang buntis daw na drayber matapos siyang makipagtalo sa mga Metropolitan Manila Development Authority (MMDA) enforcer na titiketan sana siya para sa illegal parking.,"Agosto 15, 2018 1:45pm GMT+08:00",https://www.gmanetwork.com/news/balitambayan/balita/664224/babae-nakipagtalo-sa-mmda-matapos-sitahin-ng-illegal-parking-sa-qc/story/
"Duterte, magbibitiw kung gaya raw nina Chiz, Bongbong ang papalit sa kaniya","Muling inihayag ni Pangulong Rodrigo Duterte na handa na siyang bumaba sa puwesto kung katulad nina Senador Francis Escudero o dating senador Ferdinand ""Bongbong"" Marcos Jr. ang papalit sa kaniya.  Sa pagtitipon na dinaluhan ng Kapisanan ng mga Brodkaster ng Pilipinas sa Malacañang nitong Martes ng gabi, inihayag ni Duterte na hindi niya nais na ang Bise Presidente na si Leni Robredo ang papalit sa kaniya.  Sinabi ni Duterte na hindi kakayanin ni Robredo na pamunuan ang bansa sa dami ng kinakaharap na problema tulad ng droga.  ""Now the reason why I cannot tell you why that we follow the constitutional succession is this: wala akong galit kay Robredo. Panalo na ako. Hindi ako nakikipag-away ng babae. Hindi nga ako sumasagot kung ano ang sinasabi nila,"" anang pangulo.  ""But sinabi ko, I think deep in my heart, if you follow the succession and Robredo takes over, hindi. That's my honest opinion ko lang. Kung na sino lang sana diyan, in the likes of Escudero or Bongbong Marcos,"" dagdag niya.  Sa ilalim ng Saligang Batas, ang bise presidente ang nakatalagang humalili sa pangulo kapag nagbitiw ang huli.  Tinalo ni Robredo sina Escudero at Marcos sa nakaraang vice presidential race noong 2016.  Umabot lang sa 263,473 boto ang lamang ni Robredo kay Marcos.  Nakabinbin pa sa Presidential Electoral Tribunal ang protesta ni Marcos laban sa pagkapanalo ni Robredo.  ""I am ready to step down. Given the right conditions I will step down. I'm tired,"" sabi ni Duterte.  Una rito, inihayag ni Duterte ang pagkadismaya sa patuloy umanong katiwalian na nagaganap sa pamahalaan.  Mas nais din umano niya na mamuno ang militar sa bansa kaysa kay Robredo.  ""I have nothing against Robredo. She's a lawyer. You have heard her talk. But I do not think she can improve on anything here. Of course she will deny it. You can ask the hotbed of shabu in the past years. I will not mention the name. It was Naga City,"" sabi ni Duterte sa hiwalay na pagtitipon.  “I would suggest to the military... if you want yourselves to be the junta, I said line up here, I'll put you in your proper place,” dagdag niya.    Bagaman wala pang reaksyon si Robredo sa panibagong pahayag ni Duterte, bumuwelta naman ang legal adviser ng pangalawang pangulo na si Atty. Barry Gutierrez.  Sa Facebook post, kinuwestiyon ni Gutierrez ang kakayahan ng mga appointees ni Duterte tulad ng mga namumuno sa Department of Tourism (DOT), National Disaster Risk Reduction and Management Council (NDRRMC), at National Food Authority (NFA).  ""Mga 'competent' ayon sa Pangulo: Tourism Secretary na walang ginawa kundi mangurakot, NDRRMC head na nawawala kapag baha, NFA chief na naubusan ng bigas. Kanya na 'yung endorsement niya, sumunod na lang tayo sa Konstitusyon,"" sabi ni Gutierrez. --","Muling inihayag ni Pangulong Rodrigo Duterte na handa na siyang bumaba sa puwesto kung katulad nina Senador Francis Escudero o dating senador Ferdinand ""Bongbong"" Marcos Jr. ang papalit sa kaniya.","Agosto 15, 2018 4:23pm GMT+08:00",https://www.gmanetwork.com/news/balitambayan/balita/664245/duterte-magbibitiw-kung-gaya-raw-nina-chiz-bongbong-ang-papalit-sa-kaniya/story/
"Sanggol sa Bataan, nalunod sa baha matapos makatulog ang bantay","Isang 10-buwang gulang na sanggol sa Balanga, Bataan, ang nalunod  sa bahang dulot ng high tide at ulan, ayon sa ulat ni James Agustin nitong Huwebes sa Unang Balita.  Ayon sa ulat, nahulog ang bata sa abot-tuhod na baha mula sa kawayang higaan niya.  Sinabi ng 16-taong gulang na ina ng sanggol na nangyari ang insidente nang siya ay nakatulog matapos bantayan ang bata ng buong gabi.  ""'Di ko na po namalayan na nagising po yung anak ko. Nalaglag po siya. Hindi ko po talaga naramdaman,"" sabi nito.  Sinubukang i-resuscitate ang bata bago ito isinugod sa ospital ngunit namatay din ito.","Isang 10-buwang gulang na sanggol sa Balanga, Bataan, ang nalunod  sa bahang dulot ng high tide at ulan, ayon sa ulat ni James Agustin nitong Huwebes sa Unang Balita.","Agosto 23, 2018 12:22pm GMT+08:00",https://www.gmanetwork.com/news/balitambayan/balita/665205/sanggol-sa-bataan-nalunod-sa-baha-matapos-makatulog-ang-bantay/story/
"Taong-grasa na naglakad sa riles ng MRT, sugatan nang paputukan ng sekyu dahil nambato nang subukang paalisin","Sugatan ang isang taong-grasa na nakitang naglalakad sa riles sa pagitan ng MRT Ayala at Magallanes station matapos siyang paputukan ng guwardiya dahil sa ginagawang pambabato maging sa mga sasakyan.    Sa ulat ni Allan Gatus sa GMA News ""Balitanghali"" nitong Miyerkoles, sinabing dakong 8:43 a.m. nang makita ang taong-grasa sa northbound ng MRT.  Agad na rumesponde ang guwardiya at isang pulis sa insidente ngunit ""nanlaban"" umano ang taong-grasa nang subukan itong alisin sa lugar.  Ayon sa pulisya, hubo't hubad ang taong-grasa at nang lapitan nila ay nagsimula nang pumulot ng mga bato at inihagis sa guwardiya at mga sasakyan na dumadaan sa EDSA.  Sinabi pa ni Makati Chief of Police Supt. Rogelio Simon, na nagpaputok ang guwardiyang si Federico Bustamante at tinamaan niya sa bukong-bukong ang taong-grasa na dinala sa ospital.  Nasa kustodiya naman ng Makati Police ang nasabing guwardiya.  Paliwanag ng pamunuan ng MRT-3, halos kapantay lang ng kalsada ang riles ng MRT sa naturang bahagi ng mga estasyon kaya nakapasok ang taong-grasa.--",Sugatan ang isang taong-grasa na nakitang naglalakad sa riles sa pagitan ng MRT Ayala at Magallanes station matapos siyang paputukan ng guwardiya dahil sa ginagawang pambabato maging sa mga sasakyan.,"Agosto 15, 2018 5:44pm GMT+08:00",https://www.gmanetwork.com/news/balitambayan/balita/664256/taong-grasa-na-naglakad-sa-riles-ng-mrt-sugatan-nang-paputukan-ng-sekyu-dahil-nambato-nang-subukang-paalisin/story/
8 senatoriable pinangalanan sa PDP-Laban leadership assembly,"Walong pangalan ang lumutang at nabanggit sa leadership assembly ng PDP Laban na ginanap sa Pasay City na posibleng isama sa senatorial slate ng partido.  Ayon kay Ron Munsayac, PDP Public Information and Communications Committee chairman, kabilang dito sina:  Sa ngayon ay hindi pa makumpirma ni Munsayac kung pinal na ang mga nabanggit na mga pangalan.     Samantala, batay sa ipinadalang larawan ni Munsayac, kabilang sa mga dumalo sa pagtitipon sina Pangulong Duterte na tumatayong chairman ng partido, PDP Laban president Sen. Aquilino ""Koko"" Pimentel III, Secretary General Cong. Pantaleon Alvarez at Executive Secretary Salvador Medialdea.  Sinabi sa talumpati ni Pimentel na layon ng naturang pagtitipon na humingi ng gabay kay Pangulong Duterte na tumatayong chairman ng partido sa pagpili ng mga isasama sa kanilang senatorial slate.  Dagdag pa ng senador, kahit walang pera ang partido ay mayroon naman silang prinsipyo.  Giit pa ni Pimentel, itinatag ang partido ng mga karaniwang tao kaya dapat patakbuhin din ng mga karaniwang tao at hindi ng mga malalaking negosyante.  Kasama rin sa dumalo sa pagpupulong sina Special Assistant to the President Chrisopher ""Bong"" Go, Presidential Political Adviser Francis Tolentino at Presidential Spokesperson Harry Roque na natapos bandang alas-12:45 ng hatinggabi.",Walong pangalan ang lumutang at nabanggit sa leadership assembly ng PDP Laban na ginanap sa Pasay City na posibleng isama sa senatorial slate ng partido.,"Setyembre 1, 2018 3:05am GMT+08:00",https://www.gmanetwork.com/news/balitambayan/balita/666210/8-senatoriable-pinangalanan-sa-pdp-laban-leadership-assembly/story/
Lalaking lasing na tumangkang pumasok sa LRT 1 arestado,"Kuha sa CCTV ang lalaking nakipagbuno sa isang guwardiya sa Pedro Gil Station ng LRT 1, ayon sa ulat sa Saksi.  Ayon sa Light Rail Manila Corporation (LRMC), lasing ang lalaki nang magtangkang pumasok sa LRT at inagaw pa niya ang baril ng gwardiya.  Naaresto ang lalaki nang kuyugin ng iba pang gwardiya.  Palalala ng LRMC, hindi pinapayagang sumakay ng LRT ang mga pasaherong lango sa alak.","Kuha sa CCTV ang lalaking nakipagbuno sa isang guwardiya sa Pedro Gil Station ng LRT 1, ayon sa ulat sa Saksi.","Setyembre 1, 2018 12:03am GMT+08:00",https://www.gmanetwork.com/news/balitambayan/balita/666206/lalaking-lasing-na-tumangkang-pumasok-sa-lrt-1-arestado/story/
"WATCH: Babaeng tumawid mismo sa EDSA, nabundol ng sasakyan","Nagpagulung-gulong ang isang babae matapos siyang tumawid, hindi sa pedestrian lane kundi sa mismong Quezon Avenue sa EDSA at nabundol ng isang AUV.  Ang footbridge na puwedeng pagtawiran, sinabing wala pang sampung metro ang layo mula sa pinangyarihan ng insidente.  Sa ulat ni Dano Tingcungco sa GMA News ""24 Oras Weekend"" nitong Sabado, makikita ang kuha ni Davelyn Ines ng papatawid na babae sa paanan ng flyover pasado alas-tres Biyernes ng hapon.  Ayon kay Davelyn, biglang tumawid ang babae at nasapul ng dumadaang AUV.  Ngunit malayo pa lamang, nakita na nila ang babae.  ""Gusto niya po talaga sigurong tumawid sa other side sa southbound na po. Parang gusto po niya sigurong mag-shortcut, galing po siya ng Centris or kung saan man siya nagwowork doon,"" sabi ng kumuha ng video.  Hindi masyadong nahagip ng kanyang video pero sinabi pa ni Davelyn na nagawang makagitna ng babae nang paprenuhin nito ang isang dumadaang taxi.  Pero pagdating nito sa pinakahuling lane, nagdalawang isip na ang babae sa pagtawid.  ""Doon na lang sa last lane parang nag-panic na po siya kung didiretso na siya o titigil pero last minute dumiretso na siya at tumakbo nang mabilis,"" sabi ni Davelyn.  Makikita sa video na sinusubukan ng babae na igalaw ang sarili matapos mabangga.  Nagpasiya sina Davelyn na itigil ang sasakyan para magsilbing harang sa lane ng AUV.  Umalis na sila nang makitang tinulungan naman ng driver ng nakabanggang AUV ang biktima, at may iba pang tumulong.  Sinabi ng MMDA na kumakalap pa sila ng impormasyon tungkol sa sitwasyon ng babae at kung sino ang nakadisgrasyang driver.  Ayon sa mga awtoridad, hindi na bago ang ganitong sitwasyon lalo sa Commonwealth kung saan may mga pilit na inilalagay ang sarili sa alanganin kahit may footbridge naman.  ""Bukod sa mabibilis ang takbo ng mga sasakyan, hindi nila aasahang may tatawid bigla biglaan kasi nga 'ho walang pagkakaiba 'yan sa mga express highways na meron 'ho dito sa Pilipinas,"" ayon kay Celine Pialago, spokesperson ng MMDA.  Nagpaalala ang MMDA na bukod sa peligro, nahaharap pa ang mga pasaway sa asuntong jaywalking.  May paliwanag din sila kung may pananagutan ba ang driver na nakabangga ng pedestrian na hindi tumawid sa tamang tawiran.  ""Kailangan ho natin silang tulungan, 'wag ho natin silang takbuhan, mahi-hit and run po tayo niyan. Meron pong violation ang pedestrian pero sa korte na po aabot kung ano ang naging violaton ng driver,"" sabi ni Pialago.","Nagpagulung-gulong ang isang babae matapos siyang tumawid, hindi sa pedestrian lane kundi sa mismong Quezon Avenue sa EDSA at nabundol ng isang AUV.","Setyembre 1, 2018 8:21pm GMT+08:00",https://www.gmanetwork.com/news/balitambayan/balita/666260/watch-babaeng-tumawid-mismo-sa-edsa-nabundol-ng-sasakyan/story/
Halos P5M halaga ng 'shabu' nakumpiska sa Maynila drug bust,"Nasamsam ng mga pulis-Maynila ang halos P5 milyong halaga ng hinihinalang shabu sa isang buy-bust operation nitong Linggo, ayon sa mga awtoridad.  Sa ulat ni Sam Nielsen sa Super Radyo dzBB, sinabing nagkasa ang buy-bust operation ang mga tauhan ng Manila Police District Station 5 sa may Roxas Boulevard.  Nakumpiska sa operasyon ang may 700 gramo ng hinihinalang shabu na nakalagay sa dalawang plastic ice bags, at tinatayang nagkakahalaga ng P4.7 million.  Arestado ang dalawang target —isang lalaki at isang babae —na hindi pa pinangalanan ng mga awtoridad.  Ayon sa mga pulis, ipasusuri sa Philippine National Police Crime Laboratory ang nasamsam na kontrabando, habang inihahanda na ang posibleng iskakaso sa dalawang suspek.","Nasamsam ng mga pulis-Maynila ang halos P5 milyong halaga ng hinihinalang shabu sa isang buy-bust operation nitong Linggo, ayon sa mga awtoridad.","Setyembre 2, 2018 6:25pm GMT+08:00",https://www.gmanetwork.com/news/balitambayan/balita/666319/halos-p5m-halaga-ng-shabu-nakumpiska-sa-maynila-drug-bust/story/
"Amang humalay daw sa dalawang musmos na anak, arestado sa CamSur","Arestado ang itinuturing na ""most wanted"" ng Buhi, Camarines Sur, nitong Sabado sa salang panggagahasa, ayon sa ulat ni Marisol Abdurahman sa Unang Balita nitong Lunes.  Nahaharap sa kasong statutory rape ang 39-anyos na suspek na nanggahasa raw sa kanyang dalawang sariling anak na nasa edad 6 at 8 nitong nakaraang Marso.  Mismong misis ng suspek ang nagdemanda sa kanya.  Itinanggi naman ng suspek, na hindi pinangalanan sa ulat, ang paratang.  ""Lumabas na yung sertipikasyon ng DSWD (Department of Social Welfare and Development), negative naman,"" aniya.  Nang tanungin kung talagang hinalay niya ang kanyang dalawang anak, sagot ng suspek: ""Ay hindi po.""  Pero ayon kay PO1 Jonah Quien ng Buhi Police, normal lang sa mga suspek na itanggi ang paratang sa kanila.  Sa kabila ng nangyari, sinabi ng suspek na mahal pa rin niya ang kanyang pamilya, lalo na't maliit pa ang kanilang bunsong anak.  —KBK, GMA News","Arestado ang itinuturing na ""most wanted"" ng Buhi, Camarines Sur, nitong Sabado sa salang panggagahasa, ayon sa ulat ni Marisol Abdurahman sa Unang Balita nitong Lunes.","Setyembre 3, 2018 3:28pm GMT+08:00",https://www.gmanetwork.com/news/balitambayan/balita/666395/amang-humalay-daw-sa-dalawang-musmos-na-anak-arestado-sa-camsur/story/
"Mga opisyal ng pulisya sa Sultan Kudarat, inalis sa puwesto dahil sa dalawang pagsabog","Sinibak sa puwesto ang mga opisyal ng Sultan Kudarat police matapos na may maganap na namang pagsabog sa Isulan, Sultan Kudarat nitong Linggo na ikinasawi ng dalawa katao at 12 pa ang nasugatan.  Batay sa direktiba ni PNP Chief Oscar Albayalde, inalis sa kanilang puwesto sina Sultan Kudarat Provincial Director Noel Kinazo at Isulan Chief of Police Celestino Daniel Jr.    Sa pulong balitaan, sinabi ni PNP spokesperson Benigno Durana Jr., na nagkaroon ng kapabayaan tungkol sa dalawang pagsabog sa lalawigan kahit nakapailalim sa martial law ang Mindanao.  Bago ang pagsabog noong Linggo, may pagsabog na naganap sa Barangay Kalawag 3 sa Isulan noong Martes na dalawa rin ang nasawi at 37 ang nasugatan.  “Obviously, there were gaps in the security measures in place. That is why the officials of PNP Region 12 were relieved. This will also pave the way for a thorough and impartial investigation into Sunday’s incident, and another similar incident earlier,” ayon kay Durana.  Batay umano sa nakalap na ulat, improvised explosive device na iniwan sa computer shop ang sumabog sa Barangay Kalawag 2 nitong Linggo.    “We should have doubled, if not tripled our efforts in installing security measures to prevent a similar incident from happening again. How are we going to fill in those loopholes? That will be a subject of further investigation by the local police,” sabi ni Durana.    “But of course, we cannot cover every inch of Sultan Kudarat. That is why we are also calling on the public to be vigilant and help us with any information they might have,” dagdag niya.    Tiniyak naman ni Durana sa publiko na lalo pang pinaigting ng pulisya ang checkpoints, police visibility patrols, at pangangalap ng impormasyon para sa seguridad ng lugar.  “We appeal to the public to immediately resume their normal activities and not be disrupted by this incident to deliver a strong message that the people of Sultan Kudarat will not be cowed,” sabi Durana.—","Sinibak sa puwesto ang mga opisyal ng Sultan Kudarat police matapos na may maganap na namang pagsabog sa Isulan, Sultan Kudarat nitong Linggo na ikinasawi ng dalawa katao at 12 pa ang nasugatan.","Setyembre 3, 2018 3:31pm GMT+08:00",https://www.gmanetwork.com/news/balitambayan/balita/666397/mga-opisyal-ng-pulisya-sa-sultan-kudarat-inalis-sa-puwesto-dahil-sa-dalawang-pagsabog/story/
"Bata, nabundol ng motorsiklo; ilang pasaway na motorista,  nahuli-cam","Nakunan sa dashcam ng isang YouScooper ang pagkabundol sa isang batang  tumatawid ng isang motorsiklo sa Quezon City.      Kita sa ulat ni Marisol Abdurahman sa ""Balitanghali"" nitong Lunes,  ang halos pagsubsob ng bata sa kalsada ng Batasan-San Mateo road nang nabundol ito ng rider na natumba.    Ayon sa uploader ng video na si Lorenzo De Felipe Jr., nakabangon naman kaagad ang rider at nakaligtas din ang bata sa kapahamakan.    Sa Atimonan, Quezon naman, kita sa video ni Jimmy A. Tremillos ang pagpreno ng isang trak bago ito sumalpok sa likod ng isa pang trak na biglang huminto sa kalsada.    Hindi naman nagpaawat sa pulang traffic light ang mga rider sa Maynila na nakitang umaarangkada sa video ni John Madrazo Drueco.  Nakunan naman sa video ni Jay Branzuela Enanor ang mga motorista sa Quirino Highway na nagka-counterflow.  Panawagan ni Drueco, dapat maging desiplinado ang mga motorista.--",Nakunan sa dashcam ng isang YouScooper ang pagkabundol sa isang batang  tumatawid ng isang motorsiklo sa Quezon City.,"Setyembre 3, 2018 6:47pm GMT+08:00",https://www.gmanetwork.com/news/balitambayan/balita/666430/bata-nabundol-motorsiklo-ilang-pasaway-na-motorista-nahuli-cam/story/
"Suspek sa panghoholdap, napatay sa isang buy-bust sa Antipolo City","Napatay sa isang buy-bust operation ang isang suspek na namataang nangholdap din sa isang kainan sa Antipolo City.  Nanlaban daw umano si King Allen Veasca alias Moymoy nang siya'y natunton ng Antipolo City Police at Rizal Highway Patrol Group sa operasyon, ayon sa ulat sa Unang Balita ni Bam Alegre nitong Miyerkoles.  Hinabol si Veasca ng pulis sa bahay ng kanyang kinakasama matapos kumagat sa buy-bust operation at doon na napatay ng pulis.  ""Pagsara niya, bumunot siya ng baril. Pagbaril, buti na lang hindi tinamaan 'yung ating mga operatiba,"" sabi ni Antipolo City Police Chief Superintendent Villaflor Bannawagan.  Kita sa CCTV na nanutok ng baril si Veasca habang nanghoholdap sa isang kainan sa Antipolo City kasama ang isa pang lalaki.  Sa isa pang kuha ng CCTV, kita ang dalawa sa pagsibat sakay ang pedicab matapos ang isa pang panghoholdap.  Ayon sa pulis, sangkot rin daw si Veasca sa carnapping at ilegal na droga.  Natagpuan sa kanyang mga gamit ang maraming helmet at piyesa ng ilang motorsiklo.  Tinutugis pa ng mga pulis ang isa pang suspek na kasama ni Veasca.",Napatay sa isang buy-bust operation ang isang suspek na namataang nangholdap din sa isang kainan sa Antipolo City.,"Setyembre 12, 2018 9:35am GMT+08:00",https://www.gmanetwork.com/news/balitambayan/balita/667439/suspek-sa-panghoholdap-napatay-sa-isang-buy-bust-sa-antipolo-city/story/
"Jackpot prize sa Ultra lotto 6/58, umabot na sa mahigit P734-M","Malapit nang mahigitan ng Ultra lotto 6/58 ang pinakamalaking papremyo na tinamaan sa lotto na mahigit P741 milyon noong 2010.  Sa website ng Philippine Charity Sweepstakes Office (PCSO), nakalagay na ang winning combination sa 6/58 draw ay 50-21-51-19-53-48 at may papremyong P734,038,468.00.  Gayunman, wala pa ring tumama sa ginanap na lotto draw nitong Martes, Setyembre 25, 2018.  Dahil wala pa ring tumama, inaasahang mahihigitan na nito sa susunod na draw ang pinakamalaking papremyong tinamaan ng isang mananaya sa 6/55 draw na mahigit P741 milyon noong 2010.  Mula nang magkaroon ng  ultra lotto draw, 12 tao pa lang umano nanalo rito at huling tinamaan ang winning combination noong nakaraang Pebrero 16, na dalawang mananaya ang naghati sa premyo.    sinabing batay sa mga statistician, mas mataas pa raw ang tiyansa na tamaan ng kidlat ang isang tao, kaysa tumama sa ultra lotto.  Samantala, wala ring tumama sa isa pang draw para sa 6/49 draw na may winning combination na 07-12-05-18-46-44, at may papremyong P55,964,344.00.  Umabot naman sa P32,714,804.00 ang premyo sa 6/42 draw na may winning combination na 19-42-14-08-22-09, at wala ring nanalo. --",Malapit nang mahigitan ng Ultra lotto 6/58 ang pinakamalaking papremyo na tinamaan sa lotto na mahigit P741 milyon noong 2010.,"Setyembre 25, 2018 11:35pm GMT+08:00",https://www.gmanetwork.com/news/balitambayan/balita/669089/jackpot-prize-sa-ultra-lotto-6-58-umabot-na-sa-mahigit-p734-m/story/
"Singil sa pamasahe sa jeep, nais itaas sa P12 ng transport group","Mula sa P8, nais ng transport group na Alliance of Concerned Transport Organization (ACTO) na itaas sa P12 ang singil sa pamasahe sa jeepney.    Sa panayam ng GMA News TV ""Balitanghali"" nitong Martes, sinabi ni ACTO president Efren de Luna, na inamyendahan nila ang petisyon na inihain nila sa Land Transportation Franchising and Regulatory Board (LTFRB) dahil sa epekto ng Tax Reform for Acceleration and Inclusion (TRAIN) law sa presyo ng mga produktong petrolyo.  ""Ang halaga lamang po ng aming pinagbatayan no'n ay P35 per liter pero ngayon po, umaabot na po tayo ng halos P47 per liter,"" sabi ni De Luna.  ""At ang pinagbatayan nga po natin nu'ng kami'y nag-file ay P8 na patungo po sa P10 pero ang nangyari po ngayon dahil sa pagtaas ng presyo ng langis... sa pamamagitan ng TRAIN law ay nagkaroon po kami ng amyenda du'n sa petition na lugar na P8 to P10 ay ginawa na po naming P12,"" dagdag niya.  Nitong July, inaprubahan ng LTFRB ang P1 provisional fare hike sa PUJs. Gayunman, walang tugon ang ahensiya sa petisyon ng transport groups.  ""Ibig sabihin, 'yung one peso po na hiniling naming provisional ay nakuha na namin, tatlong piso na lamang po ang hinihiling namin pata maging P12,"" sabi ni De Luna.  Patuloy niya, walang dahilan ang LTFRB para hindi pagbigyan ang kanilang petisyon dahil sa pagtuloy na pagtaas ng presyo ng mga produktong petrolyo.  Pagtiyak naman ni De Luna, gagawin nila ang nararapat kapag bumaba naman ang presyo ng krudo.  ""Kung sakali naman na bumulusok ang pagbaba ng presyo ng langis... puwede rin naming agarang ibigay yung pagbaba ng pamasahe,"" aniya. —","Mula sa P8, nais ng transport group na Alliance of Concerned Transport Organization (ACTO) na itaas sa P12 ang singil sa pamasahe sa jeepney.","Setyembre 25, 2018 7:33pm GMT+08:00",https://www.gmanetwork.com/news/balitambayan/balita/669059/singil-sa-pamasahe-sa-jeep-nais-itaas-sa-p12-ng-transport-group/story/
"Higit P500-M halaga ng hinihinalang shabu, nasabat sa condo na ginawang shabu lab","Sinalakay ng Philippine Drug Enforcement Agency (PDEA) ang isang condominium unit sa Pasay City na ginagamit umanong shabu laboratory. Nakumpiska rito ang nasa 80 kilo ng hinihinalang shabu na nagkakahalaga ng P544 milyon.    Apat na Chinese na galing umano sa Hong Kong ang naaresto sa operasyon na kinilalang sina Lam King Wah, Wong Ka Lok, Lam Wing Bun, at Lam Ming Sun.  Ayon kay PDEA Director General Aaron Aquino, unang naaresto sa buy-bust operation sina Lam King  at Wong Ka matapos mabilhan ng dalawang kilo ng shabu sa Aseana Power Station sa Paranaque City.     WATCH: Arestado ang 4 Hong Kong National matapos salakayin ng PDEA ang isang shabu laboratory sa isang condominium sa MOA complex, Pasay City! | via        Sumunod namang naaresto sa isa pang buy-bust operation nitong Martes ng hapon sina Lam Wing at Lam Ming, at nakuha naman sa kanila ang isang kilo umano ng shabu.  Dakong 7:00 p.m., isinagawa ang follow-up operation sa condo unit at doon nakumpiska ang 80 kilo ng hinihinalang shabu.  Batay sa imbestigasyon sina Lam Wing at Lam Ming umano ang nagsisilbing ""tagaluto"" sa shabu lab habang nagsisilbing handler naman ang dalawa pang suspek.  Sinabi ni Aquino, na ang pagkakaaresto sa mga suspek ay resulta ng follow-up operation sa isapang Chinese na nahuli naman kamakailan. --",Sinalakay ng Philippine Drug Enforcement Agency (PDEA) ang isang condominium unit sa Pasay City na ginagamit umanong shabu laboratory. Nakumpiska rito ang nasa 80 kilo ng hinihinalang shabu na nagkakahalaga ng P544 milyon.,"Setyembre 26, 2018 12:22am GMT+08:00",https://www.gmanetwork.com/news/balitambayan/balita/669093/higit-p500-m-halaga-ng-hinihinalang-shabu-nasabat-sa-condo-na-ginawang-shabu-lab/story/
"Kilabot umanong snatcher, naging pahirapan ang pag-aresto","Naging maaksyon ang ginawang pag-aresto ng mga awtoridad sa isang kilabot umanong snatcher sa Quezon City nang tangkain pa nitong takasan ang mga awtoridad.      Sa ulat ni Cesar Apolinario sa GMA News ""24 Oras"" nitong Martes, sinabing isinagawa ng mga awtoridad ang pagsalakay sa Barangay Old Balara sa Quezon City para isilbi ang arrest warrant laban sa suspek na si Arvin Cruz.  Sinasabing kilabot na snatcher si Cruz na ilang beses na ring nakunan sa CCTV na nanghahamblot ng mga gamit sa mga motorista tulad ng cellphone.  Pero nang dumating ang mga pulis sa bahay ng suspek, tumakbo ito at umakyat pa sa bubungan para makatakas pero nahuli rin kinalaunan matapos ang habulan.  Ang ilang kaanak ng suspek, tinangka pa raw pigilan ang mga pulis at nagmumura pa.  Ayon pa sa pulisya, gabi at araw umano kung umatake si Cruz para mang-agaw ng mga bag, cellphone at mahahalagang gamit ng mga biktima sa mga panulukan ng Luzon, Commonwealth at Tandang Sora sa Quezon City.  Ilang beses na ring nakulong si Cruz pero nakalaya dahil umatras ang ilang complainant matapos mabawi ang kanilang gamit.  ""Wala na andito na po tayo. Wala nang magagawa eh,"" sabi niya.  Nagrekomenda naman ang korte ng P100,000 bilang piyansa para sa pansamantalang paglaya ni Cruz, na idedetine sa Quezon City Jail.--",Naging maaksyon ang ginawang pag-aresto ng mga awtoridad sa isang kilabot umanong snatcher sa Quezon City nang tangkain pa nitong takasan ang mga awtoridad.,"Setyembre 26, 2018 12:45am GMT+08:00",https://www.gmanetwork.com/news/balitambayan/balita/669095/kilabot-umanong-snatcher-naging-pahirapan-ang-pag-aresto/story/
"Makati court, ipinaaresto si Trillanes","Naglabas na ng arrest order ang isang hukom sa Makati laban kay Senador Antonio Trillanes IV, kaugnay sa huling ng pamahalaan na idetine ang mambabatas matapos na pawalang-bisa ang kaniyang amnestiya.  Nitong Martes, inanunsyo na kinatigan ni Judge Elmo Alameda ng Makati Regional Trial Court's Branch 150 ang mosyon ng Department of Justice para sa pagpapalabas ng warrant of arrest at hold departure order laban kay Trillanes na kilalang kritiko ni Pangulong Rodrigo Duterte.  Gayunman, pinapayagan ng korte si Trillanes na maglagak ng P200,000 piyansa para sa kinakaharap na kasong rebelyon noong 2007.  Ang kasong rebelyon ay kaugnay sa pagsugod ng mga sundalo na kinabibilangan ni Trillanes, na noo'y Navy officer, ang Manila Peninsula.  Si Alameda ang humawak sa naturang kaso na nabasura noong 2011 matapos na mabigyan ng amnestiya si Trillanes noong 2011, na ibinigay ni dating Pangulong Benigno Aquino III.  Iginiit ng abogado ni Trillanes na hindi basta-basta na ""binubuhay"" ang isang kasong ibinasura na.  Batay sa proklamasyon na pinirmahan ni Duterte noong Agosto, walang bisa ang amnestiya na ibinigay ng Aquino government kay Trillanes dahil hindi niya nakamit ang mga itinatakda sa pagkakaloob ng  amnestiya gaya ng pagsusumite ng aplikasyon at hindi  pag-amin sa ginawang kasalanan.  Itinanggi naman ito ni Trillanes at nagpakita ng mga papeles at larawan para patunayang sinunod niya ang proseso sa pagkuha ng amnestiya.  Bagaman binatikos ni Trillanes ang desisyon ng korte na ipaaresto siya, handa naman umano siyang maglagak ng piyansa.—","Naglabas na ng arrest order ang isang hukom sa Makati laban kay Senador Antonio Trillanes IV, kaugnay sa huling ng pamahalaan na idetine ang mambabatas matapos na pawalang-bisa ang kaniyang amnestiya.","Setyembre 25, 2018 3:10pm GMT+08:00",https://www.gmanetwork.com/news/balitambayan/balita/669010/makati-court-ipinaaresto-si-trillanes/story/
"5-anyos na bata, muntik nang magulungan ng kotse ang ulo; driver, nagse-cellphone umano","Nailigtas sa matinding kapahamakan ang isang limang-taong-gulang na batang lalaki na pumailalim sa isang kotse at muntikan nang magulungan ang ulo kung hindi dahil sa alistong tanod sa Maynila.    Sa ulat ni Marisol Abdurahman sa GMA News ""24 Oras"" nitong Huwebes, makikita sa CCTV ng Barangay 306 sa Quiapo, Manila ang pagtawid ng batang biktima sa Carlos Palanca Street nang bigla siyang mabundol ng isang AUV.    Pumailalim ang bata sa sasakyan pero tila hindi namalayan ng driver dahil nagtuloy pa ito sa pag-usad.  Mabuti na lang at nakita ng tanod na si Chito Torregoza ang nangyari kaya mabilis niyang tinakbo ang sasakyan at pinatigil.  Nang silipin nila ang bata sa ilalim, nakapuwesto na ang ulo ng bata sa dadaanan ng gulong sa hulihan ng sasakyan.  Kung hindi umano napigilan kaagad ang sasakyan, malaki ang posibilidad na nagulungan nito ang biktima, ayon sa opisyal ng barangay.  Parang nakita din umano sa CCTV na gumagamit ng cellphone ang driver nang mangyari ang insidente.  Nakaligtas naman ang bata na nagtamo lang ng galos sa katawan at ulo.  Paliwanag ng ina ng bata, hindi niya namalayan na humiwalay sa kaniya ang anak at tumawid.  Hindi na sila nagsampa ng reklamo laban sa driver dahil sinagot umano nito ang gastusin sa pagpapagamot sa bata.  Paalala naman ng mga awtoridad, maging alerto at huwag gumamit ng cellphone habang nagmamaneho na ipinagbabawal sa Republic Act 10913 o Anti-Distracted Driving Act. --",Nailigtas sa matinding kapahamakan ang isang limang-taong-gulang na batang lalaki na pumailalim sa isang kotse at muntikan nang magulungan ang ulo kung hindi dahil sa alistong tanod sa Maynila.,"Oktubre 4, 2018 11:21pm GMT+08:00",https://www.gmanetwork.com/news/balitambayan/balita/670158/5-anyos-na-bata-muntik-nang-magulungan-ng-kotse-ang-ulo-driver-nagse-cellphone-umano/story/
"800 kilo ng karne ng kalabaw nasabat sa Balintawak, QC","Kinumpiska ng mga awtoridad ang aabot sa 800 kilo ng karne ng kalabaw Balintawak Market dahil wala itong permit.  Sa ulat ng Unang Balita nitong Biyernes, sinabi ng mga tauhan ng National Meat Inspection Service (NMIS) nakumpiska nila ang mga karne na nagkakahalaga ng P160, 000 pasado alas-onse ng gabi noong Huwebes.  Pahayag ni Doctor Rolando Marquez, hepe ng enforcement section ng NMIS, nagro-routine inspection sila sa Balintawak Market at naaktuhan nilang nagbababa ng karne ang isang trak.  Walang naipakitang permit ang nag-deliver ng karne at ang tanging permit na hawak ng may-ari ay galing sa lungsod ng Maynila.  Ayon sa NMIS, dapat sa Maynila siya nagbagsak at hindi sa Balintawak sa Qeuzon City.  Nalabag umano ng may-ari ang inspection code of the Philippines sa ginawa niya.  Pinaalalahanan ng  NMIS ang mga nagbebenta ng karne na kumuha ng kumpletong mga permit at sumunod sa batas.  Ang mga kinumpiskang karne ay pansamantalang dadalhin sa opisina ng NMIS habang iniimbestigahan pa ang kaso.  Kapag napatunayan na lumabag nga sila sa batas ay makukumpiska itong tuluyan at maaaring magmulta ang may-ari.  Tumangging humarap sa camera ang receiver umano ng karne.  Depensa niya, sumaglit lang naman daw sila sa Balintawak upang magbaba ng taba ng baka bago dumiretso sa Maynila para ibaba ang mga karne ng kalabaw.",Kinumpiska ng mga awtoridad ang aabot sa 800 kilo ng karne ng kalabaw Balintawak Market dahil wala itong permit.,"Oktubre 5, 2018 8:22am GMT+08:00",https://www.gmanetwork.com/news/balitambayan/balita/670178/800-kilo-ng-karne-ng-kalabaw-nasabat-sa-balintawak-qc/story/
13-anyos na binatilyo napatay sa saksak sa Taguig,"Natagpuang patay nitong Biyernes ng madaling araw ang isang 13-anyos na binatilyo sa Taguig City matapos magtamo ng 12 saksak sa katawan.  Ang biktima ay nakilalang si Kenneth ""Kenken"" Hortezano, ayon sa ulat ni Rida Reyes sa Balitanghali nitong Linggo.  Nagpaalam ang biktima sa kanyang mga magulang na sasama siya sa kaibigan para pumunta sa burol ng isang kakilala, kuwento ng kanyang ama.  Kalaunan ay sinabi ng kaibigan ni Kenken na ang malayong pinsan na si Ricardo ""Jongjong"" Saplan ang huling kasama nito bago ito natagpuang walang buhay.  Hinala niya ay nagkaasaran ang dalawa matapos magpaalam ang biktima na babalik sa burol dahil nakalimutan niya ang kanyang helmet.  Kilala raw ang suspek na gumagamit ng ilegal na droga at mainitin ang ulo.  Hawak na ng mga awtoridad ang suspek na itinanggi ang mga akusasyon.  Ayon naman sa ama ng biktima, humingi na ng tawad ang suspek nang puntahan niya ito sa city jail.  Magsasampa ng kaukulang reklamo ang mga magulang ng biktima at umaasa silang habambuhay na makukulong ang suspek.",Natagpuang patay nitong Biyernes ng madaling araw ang isang 13-anyos na binatilyo sa Taguig City matapos magtamo ng 12 saksak sa katawan.,"Oktubre 14, 2018 2:11pm GMT+08:00",https://www.gmanetwork.com/news/balitambayan/balita/671196/13-anyos-na-binatilyo-napatay-sa-saksak-sa-taguig/story/
2 Arabo nahuli na humihithit ng marijuana sa isang bar sa QC,"Arestado ang dalawang Saudi Arabians na nahuli sa akto na humihithit ng marijuana sa loob ng isang bar sa Quezon City noong Sabado ng gabi.  Sa ulat ni Sam Nielsen sa Super Radyo dzBB nitong araw ng Linggo, sinabing ang dalawang Arabo ay may edad 24 at 25, at kasalukuyan ay mga residente sa Malate, Maynila.  Batay sa imbestigasyon ng mga pulis, customer ng isang bar sa may Morato Avenue ang dalawa.   Ayon sa isang empleado ng bar, nang maghanda na siya sa pagsasara ng bar, nadaanan niya ang dalawa na halinhinang may hinihithit.  Hindi na nakapalag ang dalawa nang dumating ang mga pulis.  Kasalukuyang naka-detine ang dalawa sa Quezon City Police District-Station 10, habang inihahanda ng mga pulis ang mga kaso laban sa kanila.",Arestado ang dalawang Saudi Arabians na nahuli sa akto na humihithit ng marijuana sa loob ng isang bar sa Quezon City noong Sabado ng gabi.,"Oktubre 14, 2018 6:53pm GMT+08:00",https://www.gmanetwork.com/news/balitambayan/balita/671216/2-arabo-nahuli-na-humihithit-ng-marijuana-sa-isang-bar-sa-qc/story/
"Boracay, binuksan na muli sa mga turista","Naging mala-kapistahan ang pagbubukas ng Boracay sa mga lokal na turista nitong Lunes makaraang isara ng anim na buwan upang isagawa ang rehabilitasyon.  Sa ""dry run"" ng pagbubukas ng isalan, idineklara ni Environment Secretary Roy Cimatu na malinis nang muli ang tubig ng Boracay at maaari nang pagpaliguan.  Isinara ang Boracay matapos tawagin ni Pangulong Rodrigo Duterte na ""cesspool.""     Salubungan marks the dry run of Boracay’s opening today            Sa ulat ni Joseph Morong sa GMA News TV's Balitanghali, sinabing batay sa isinagawang pagsusuri sa kalidad ng tubig ng Boracay, lumitaw na 18.1 mpn (most probable number) per 100 ml ng coliform.  Dating umabot sa 1 million mpn per 100 ml ang coliform sa tubig-dagat ng isla.  Nagsagawa ng countdown ang mga turista bago sila pinayagang makalangoy sa dagat.  Bago nito, naglaroon din ng seremonyang ""salubungan"" sa dalampasigan ang mga Boracaynon at Aklanon na nagsing simbolikong pagsalubong nila sa mga turista.  Ayon kay Aklan Governor Florencio Miraflores, sa October 26 (Biyernes) ang ""soft opening""  ng isla kung saan maaari na ring magpunta ang mga dayuhang turista.  Pinaalalahanan naman ng Department of Tourism ang mga magpupunta sa Boracay na tiyakin kasama sa mga accredited hotel ang mga tutuluyang establisimyento.  Sa ngayon, mayroon pa lang 68 hotel na pinayagang tumanggap ng reservation.  Ang mga magtutungo sa Boracay na walang tiyak na tutuluyang accredited hotel ay mahaharang umano sa airport. —",Naging mala-kapistahan ang pagbubukas ng Boracay sa mga lokal na turista nitong Lunes makaraang isara ng anim na buwan upang isagawa ang rehabilitasyon.,"Oktubre 15, 2018 3:16pm GMT+08:00",https://www.gmanetwork.com/news/balitambayan/balita/671287/boracay-binuksan-na-muli-sa-mga-turista/story/
"Bagong sistema ng pagpila sa MRT North Ave. Station, pinaiiral","Simula Martes, Oktubre 16, 2018, iba na ang sistema sa pagpila papasok ng MRT Station sa North Avenue, ayon sa ulat ni Darlene Cay sa Unang Balita.  Sa halip na sa harap ng hotel sa southbound lane ng EDSA ang pila ng mga regular na pasahero ng MRT ay nilipat ito sa tapat ng isang ukay-ukay center. May barriers ang nasabing lugar para sa kaligtasan ng mga nakapila.  Tanging priority passengers of yung mga buntis, senior citizen, persons with disabilities at yung may mga dalang bata ang hahayaang pumila sa tapat ng hotel.","Simula Martes, Oktubre 16, 2018, iba na ang sistema sa pagpila papasok ng MRT Station sa North Avenue, ayon sa ulat ni Darlene Cay sa Unang Balita.","Oktubre 16, 2018 9:28am GMT+08:00",https://www.gmanetwork.com/news/balitambayan/balita/671369/bagong-sistema-ng-pagpila-sa-mrt-north-ave-station-pinaiiral/story/
"Pulis na high-value target umano dahil sa droga, napatay ng mga kapwa pulis","Isang pulis na sinasabing high-value target sa pagkakasangkot sa ilegal na droga ang patay matapos niyang makaengkuwentro ang mga kapwa niya pulis sa Polomolok, South Cotabato.  Kinilala ang suspek na si Police Officer 2 Ernie Sagabay, na nasawi sa isang buy-bust operation sa Barangay Magsaysay, ayon sa ulat ni Benjie Liwanag sa Dobol B sa News TV nitong Martes.     High-value target sa kampanya laban sa iligal na droga sa Polomolok, South Cotabato, patay matapos manlaban sa mga otoridad. | via        Sinabing nagpaputok umano ang suspek matapos siyang makaramdam na mga pulis din ang kaniyang katransaksyon, na mga tauhan ng Regional Intelligence Division ng Philippine National Police Region 12.  Rumesponde naman ang mga awtoridad at tinamaan ang suspek.  Isinugod pa sa Polomolok Municipal Hospital ang suspek, pero idineklarang dead on arrival.  Apat na sachet ng hinihinalang methamphetamine hydrochloride o shabu at isang .38 kalibreng baril ang nabawi sa kaniya.  Dinakip na noong Hulyo 10 si Sagabay dahil sa kasong illegal possession of firearms at nakalaya sa bisa ng piyansa.","Isang pulis na sinasabing high-value target sa pagkakasangkot sa ilegal na droga ang patay matapos niyang makaengkuwentro ang mga kapwa niya pulis sa Polomolok, South Cotabato.","Oktubre 16, 2018 11:38am GMT+08:00",https://www.gmanetwork.com/news/balitambayan/balita/671384/pulis-na-high-value-target-umano-dahil-sa-droga-napatay-ng-mga-kapwa-pulis/story/
"Dalawang suspek sa panghoholdap, napatay nang umano'y manlaban sa mga pulis","Napatay ang dalawang lalaking hinihinalang nangholdap sa Pasay City nitong Sabado matapos umanong paputukan nila ang mga rumespondeng pulis.  Inaalam pa ng pulisya ang pagkakakilanlan ng mga suspek na riding in tandem, ani Senior Superintendent Noel Flores, chief of police ng Pasay City, sa ulat ni Mao dela Cruz sa Super Radyo dzBB.     UPDATE: Riding in tandem umano ang mga napatay na suspek at sangkot sa mga insidente ng pangho-holdap sa lugar. Isang biktima rin umano ang nagsumbong, kaya nagkasa ng operasyon ang mga pulis. | via Mao Dela Cruz      Ayon kay Flores, may nagsumbong na biktima ng panghoholdap nitong pasado alas-5 ng umaga na siya ay naholdap ng 4:30 a.m.  Agad nagsagawa ng pursuit operations ang Pasay Police at nakita nila sa West Service Road malapit sa Merville at Ninoy Aquino International Airport runway ang dalawang lalaking nakamotorsiklo na tumutugma sa paglalarawan ng biktima  Lumapit ang mga pulis ngunit pinaputukan sila umano ng mga suspek, sanhi ng kanilang pagkamatay, ayon kay Flores.  Wala namang nasugatan sa mga rumespondeng pulis.",Napatay ang dalawang lalaking hinihinalang nangholdap sa Pasay City nitong Sabado matapos umanong paputukan nila ang mga rumespondeng pulis.,"Oktubre 27, 2018 8:16am GMT+08:00",https://www.gmanetwork.com/news/balitambayan/balita/672621/dalawang-suspek-sa-panghoholdap-napatay-nang-umano-y-manlaban-sa-mga-pulis/story/
"Abandonadong townhouse sa Taguig, napaglagakan daw ng 600 kilo ng shabu","Tinatayang 600 kilos ng hinihinalang shabu ang dumaan daw sa diumanoy naging imbakan ng ilegal na droga sa isang townhouse sa Taguig.  Ayon sa panayam ni Emil Sumangil kay Superintendent Enrico Rigor, 616 plastic bag na may lamang latak o pulbos ng shabu ang natagpuan sa townhouse.  Aabot daw sa isang kilo ang residue ng hinihinalang shabu ang natagpuan sa mga naiwang plastic bag.  ""Sa dami ng residue niya mukhang sa shipping niya, mukhang nabasa so there is a need to repack the said items sa panibagong supot,"" sabi ni Rigor.  Matagal na raw minamanmanan ng PNP-Drug Enforcement Group ang lugar.  ""Itong posh subdivision ay very secluded. It generally precludes the law enforcement para makapag-monitor. Sabi nga ng ating local police dito, bawal ngang pumasok ang mobile police dito,"" sabi ni Rigor.  Iniwan daw ng mga nangupahang mukhang Tsino ang townhouse noong July 10.",Tinatayang 600 kilos ng hinihinalang shabu ang dumaan daw sa diumanoy naging imbakan ng ilegal na droga sa isang townhouse sa Taguig.,"Oktubre 15, 2018 9:24pm GMT+08:00",https://www.gmanetwork.com/news/balitambayan/balita/671336/abandonadong-townhouse-sa-taguig-napaglagakan-daw-ng-600-kilo-ng-shabu/story/
Baker na-scam ng kliyente gamit ang pekeng online transaction,"Ang inaakala niya'y isang matinong transaksiyon, mauuwi lang pala sa panloloko matapos na hindi bayaran si Susan dela Cruz, owner ng Bethany Dream Cakes, ng kliyenteng nag-order ng cake online. Panoorin kung paano siya nabiktima ng modus.  Sa programang ""Investigative Documentaries,"" sinabing 13 taon na sa negosyo niyang baking si Susan, hanggang sa mangyari ang insidente noong Agosto.  May nagpakilala sa kaniyang nagngangalang Jean Mayer na nag-order ng three-layered birthday cake.  ""Nag-send siya ng preferred design niya. Nag-send lang kami ng quotation and then nag-agree siya sa rates na iyon. Nag-email siya sa amin na okay na, i-book na. Nag-send ako ng contract details. Noong na-fill up na, na-reserve na namin siya,"" sabi ni Ritchel Rivera, empleyado ng Bethany Dream Cakes.  Nagkakahalaga ang birthday cake ng P22,000, na binayaran naman daw ng customer gamit ang online banking. May screen grab pa ang customer ng transaction slip bilang patunay.  Inamin naman ni Ritchel na hindi niya na-verify ang account ng kliyente.  ""Noong nag-send na siya ng slip, okay na sa akin iyon. Hindi ko pa siya na-verify sa account namin. Bale na-print ko lang siya and then in-attach sa contract namin. Okay na iyong order niya.""  Ika-18 ng Agosto nang mapagkasunduang kunin ang cake. Umupa ng van si Jean Mayer para sa kaniyang order, na dumating ng tanghali sa tindahan ni Susan.  Makalipas ang 30 minuto, may isa na namang van na nagsasabing kukunin nila ang cake ni Jean Mayer.  ""Noong tinawagan namin si Ms. Jean na may isang van rental nga na dumating, sabi ni Ms. Jean, 'Huwag niyong i-entertain iyan,'"" sabi ni Ritchel.  Saka na lamang napansin ni Susan na walang pumasok na P22,000 sa kaniyang savings account.  ""'Yong pagkakamali ko is hindi namin kasi usually nache-check agad since marami akong ginagawa. And minsan nagde-depende ako sa sent na deposit slip. So after ilang weeks, after mga two weeks ko yata natanong, sabi ko bakit wala sa passbook namin iyong payment?""  Sumasagot pa Jean Mayer sa mga tawag ni Susan noong una para sa pagsingil sa pera, hanggang sa nawala na lamang ito.  Hindi na umaasa si Susan na mababawi pa niya ang perang nawala sa kanila, ngunit natuto siyang maging mas maingat.","Ang inaakala niya'y isang matinong transaksiyon, mauuwi lang pala sa panloloko matapos na hindi bayaran si Susan dela Cruz, owner ng Bethany Dream Cakes, ng kliyenteng nag-order ng cake online. Panoorin kung paano siya nabiktima ng modus.","Oktubre 27, 2018 7:18pm GMT+08:00",https://www.gmanetwork.com/news/balitambayan/balita/672654/baker-na-scam-ng-kliyente-gamit-ang-pekeng-online-transaction/story/
"Desisyon sa plunder case vs Bong Revilla, ilalabas na sa December 7 ","Malalaman na sa Disyembre 7 ang magiging hatol ng Sandiganbayan sa kinakaharap na kasong pandarambong ni dating Senador Ramon ""Bong"" Revilla Jr.  ""The Court hereby sets the promulgation of the decision of this case on December 7, 2018, at 8:30 in the morning,"" saad sa supplemental order na inilabas ng First Division ng Sandiganbayan na may petsang November 5.  Bukod kay Revilla, maglalabas din ng desisyon ang Sandiganbayan sa mga kapwa akusado nito na sina Atty. Richard Cambe at negosyanteng si Janet Lim Napoles.  Ang kaso laban kay Revilla ay bunga ng umano'y maanomalyang paggamit ng kaniyang Priority Development Assistance Fund (PDAF) o pork barrel funds, na ipinadaan daw sa mga pekeng organisasyon ni Napoles.  Si Revilla ang magiging unang hahatulan ng Sandiganbayan kaugnay sa multi-billion-peso scheme sa paggamit ng PDAF.  Bukod kay Revilla, nahaharap din sa katulad na kaso sina dating senador Jinggoy Estrada at Juan Ponce Enrile.  Hunyo 6, 2014 nang isakdal si Revilla at kaniyang mga kapwa akusado kaugnay sa naturang anomalya. Ilang linggo makaraan nito, sumuko ang dating senador at nadetine sa PNP Custodial Center sa Camp Crame habang nililitis ang kaniyang kaso hanggang ngayon.  Sa kaniyang depensa, iginiit ni Revilla na inosente siya sa bintang at wala umano siyang nakuhang kickback o pera mula kay Napoles.  ""I never received money from Janet Lim Napoles at sa mga kasama niya coming from my PDAF or whatsoever. I may have met her, but I don't know her that well. Nakita ko lang siya sa mga parties,"" saad ni Revilla sa kaniyang testimonya noong June 28.  Samantala, umaasa naman ang asawa ni Revilla na si Bacoor City, Cavite Mayor Lani Mercado-Revilla na papabor sa kanila ang desisyon ng Sandiganbayan.  ""We are both anxious and excited at the same time. After four years and six months, we are finally here,"" saad ni Lani sa pahayag nitong Huwebes.  Humiling ng dasal si Lani sa kanilang mga tagasuporta na mapawalang-sala ang kaniyang asawa.  ""We ask for continuous prayers for an acquittal. Ipagdasal po natin na mangibabaw ang katotohanan at katarungan,"" hiling niya. --","Malalaman na sa Disyembre 7 ang magiging hatol ng Sandiganbayan sa kinakaharap na kasong pandarambong ni dating Senador Ramon ""Bong"" Revilla Jr.","Nobyembre 8, 2018 7:20pm GMT+08:00",https://www.gmanetwork.com/news/balitambayan/balita/674083/desisyon-sa-plunder-case-vs-bong-revilla-ilalabas-na-sa-december-7/story/
"Mga pasaherong 'di natuloy ang sakay sa eroplano, hinikayat na kunin ang terminal, travel tax refund","Dahil sa mga biyaheng hindi natuloy, umabot na sa P277 milyon ang naipong halaga ng terminal at travel tax na kasamang binayaran ng mga pasahero sa nabili nilang airline ticket, kabilang ang mga overseas Filipino worker.    Sa ulat ni Raffy Tima sa GMA News ""24 Oras"" nitong Huwebes, sinabi ng pamunuan ng Manila International Airport Authority (MIAA) na lumobo ang naturang halaga dahil sa dami ng mga hindi kumuha ng refund.  Paliwanag ng ilang pasahero na hindi natuloy sa biyahe, hindi nila kinukuha ang refund ng travel at terminal tax dahil hindi nila alam na puwede pala itong bawiin.  Gayunman, kailangan umanong makuha ang airline ticket na hindi nagamit para makuha ang refund.  Ang naipong refund ay nasa isang trust account umano ngayon ng MIAA at naghihintay lang na ma-refund ng mga pasahero, kasama ang mga OFW.  Pero dahil ang naipong pera ay remittance palang daw mula sa isang local airline at 18 international airline companies, posible pa umanong umabot sa P500 milyon ang kabuuang pera mula sa terminal fee na dapat maibalik sa mga pasahero.  Hindi pa raw kasama rito ang travel tax na sinisingil naman ng Tourism Infrastructure and Enterprise Zone Authority o TIEZA.  ""Tingnan ho ninyo ang records niyo, tingnan din po ang baol natin baka meron tayong tickets na hindi nagamit sayang ho. Ang travel tax P1,620, P550 ho sa amin, so sayang 'di ho 'yun 'pag pinag-ipon-ipon natin,"" sabi ni Ed Monreal, MIAA General Manager  Para sa mga OFW na hindi pa nakukuha ang kanilang refund, kailangan lang daw ipakita ang kanilang Overseas Employment Certificate o OEC para ma-refund and binayarang terminal fee.  Pero sa mga ordinaryong pasahero na hindi nakalipad, kailangang ipakita ang hindi nagamit na ticket.  ""Kahit hindi po sila personal na makapunta, gumawa lang sila ng authorization tatanggapin po namin. At wala pong proscription, 'live' ho 'yan, anytime puwede nilang kunin,"" dagdag ni Monreal.--","Dahil sa mga biyaheng hindi natuloy, umabot na sa P277 milyon ang naipong halaga ng terminal at travel tax na kasamang binayaran ng mga pasahero sa nabili nilang airline ticket, kabilang ang mga overseas Filipino worker.","Nobyembre 8, 2018 10:54pm GMT+08:00",https://www.gmanetwork.com/news/balitambayan/balita/674112/mga-pasaherong-di-natuloy-ang-sakay-sa-eroplano-hinikayat-na-kunin-ang-terminal-travel-tax-refund/story/
"Mag-asawa, nakitang patay sa nasunog nilang bahay; lalaki, may tama ng baril","Hindi na makilala ang mag-asawang senior citizen nang matagpuang patay sa loob ng nasunog nilang bahay sa Sitio Tibag, Barangay Panapaan-Tres, Bacoor, Cavite. Ang mga biktima, hinihinalang sinadyang paslangin.    Sa ulat ni Emil Sumangil sa GMA News ""24 Oras"" nitong Huwebes, napag-alamang hindi lang simpleng sunog ang kumitil sa buhay ng mag-asawang sina Zosimo at Mercedita Nario.  May limang tama ng bala sa ulo't katawan ang 71-anyos na si Zosimo.  Hinihinala namang pinagmalupitan din ang 65-anyos niyang misis na si Mercedita.  Naniniwala ang pamilya ng mga biktima na may kinalaman sa hanapbuhay ng mag-asawa ang motibo sa krimen.  Barangay kagawad si Zosimo habang katuwang naman niya si Mercedita sa pangangasiwa ng pinauupahang lupain ng isang negosyante.  ""Sila po ay mga tagasingil. Noong mga nagbabayad at yung mga hindi po nagbabayad sila po ang nagsusulong ng mga demanda at ejectment, so probably may galit sa kanila,"" sabi ni Siozy Mark Nario, anak ng mga biktima.  Sinadya rin daw sunugin ang ilang dokumento na may kinalaman sa mga kasong isinampa ng mag-asawa sa ilang nangungupahang sinisingil nila noon.  May sinusundan na umanong lead ang mga pulis kaugnay ng krimen.   ""'Yung nanay ko, nagku-kwento siya ng isang tao, ang sabi niya, kung may mangyayari, ito lamang ang inyong hahabulin, ito lang daw ang may kakayahan at naghahatid sa kanila ng takot,"" dagdag pa ni Siozy Mark.","Hindi na makilala ang mag-asawang senior citizen nang matagpuang patay sa loob ng nasunog nilang bahay sa Sitio Tibag, Barangay Panapaan-Tres, Bacoor, Cavite. Ang mga biktima, hinihinalang sinadyang paslangin.","Nobyembre 8, 2018 8:10pm GMT+08:00",https://www.gmanetwork.com/news/balitambayan/balita/674090/mag-asawang-senior-citizen-di-na-makilala-matapos-matagpuang-patay-sa-loob-ng-nasunog-na-bahay/story/
"Pulis na nag-iimbestiga sa mga inirereklamong pulis, pinagbabaril sa Q.C.","Pinagbabaril at malubhang nasugatan sa Quezon City ang isang police official na nag-iimbestiga ng mga pulis na inirereklamo. Nangyari ang pamamaril isang araw lang matapos na isang pulis din ang tinambangan at napatay sa nabanggit na lungsod.    Sa ulat ni Jamie Santos sa GMA News ""Saksi"" nitong Huwebes, kinilala ang biktima na si Police Superintendent Edgar Cariaso, na nakatalaga sa Internal Affairs Service (IAS) sa Camp Crame.  Nangyari ang pamamaril dakong 6:30 p.m. nang bumaba ang biktima mula sa kaniyang sasakyan sa Kaliraya Street sa Barangay Tatalon.  Sa kuha ng CCTV sa lugar, makikita ang salarin na naka-baseball cap na lumapit sa biktima at sunod-sunod niyang pinagbabaril bago tumakas sakay ng nakaabang na motorsiklo.  Kaagad na nadala ang biktima sa ospital at patuloy umanong inoobserbahan.  Ang IAS ang unit ng pulisya na nag-iimbestiga sa reklamo laban sa mga pulis.  Sa pagsisiyasat ng mga awtoridad sa pinangyarihan ng pamamaril, ilang basyo ng bala ang narekober.    Nitong Miyerkoles ng gabi, tinambangan at napatay habang nasa loob ng kaniyang sasakyan  si Police Officer 3 Rupino Gapis, nsa V. Luna Street sa Barangay Malaya, Q.C.--",Pinagbabaril at malubhang nasugatan sa Quezon City ang isang police official na nag-iimbestiga ng mga pulis na inirereklamo. Nangyari ang pamamaril isang araw lang matapos na isang pulis din ang tinambangan at napatay sa nabanggit na lungsod.,"Nobyembre 9, 2018 12:02am GMT+08:00",https://www.gmanetwork.com/news/balitambayan/balita/674120/pulis-na-nag-iimbestiga-sa-mga-inirereklamong-pulis-pinagbabaril-sa-q-c/story/
"Isa na namang pulis tinambangan sa QC, ligtas na ngayon sa ospital","Isa na namang pulis ang binaril sa Quezon City noong Huwebes ng gabi, ngunit sa kabila ang mga tinamong sugat ng bala sa katawan, stable na umano ngayon sa ospital ang biktima.  Sa ulat ng “Unang Balita” nitong Biyernes ng umaga, kinilala ang biktima na si Superintendent Edgar Cariaso, na nakatalaga sa Internal Affairs Service ng Camp Crame.  Sa kuha ng CCTV sa Barangay Tatalon nitong Huwebes ng gabi, makikita na kabababa lamang ni Cariaso sa isang blue SUV nang bigla siyang lapitan ng lalaking naka T-shirt na puti at nakasuot ng baseball cap, at paputukan ng apat na beses.  Tumakbo ang suspek papunta sa isang naghihintay na motorsiklo na agad namang humarurot.  Ayon sa mga nakasaksi, pauwi na sa kanilang bahay si Cariaso nang pagbabarilin.  ""Apat na putok. Yung isang tumira, pagbaba ni Colonel, tinira ka agad siya,"" pahayag ng isang saksi.  Agad naisugod sa ospital si Cariaso at ngayon ay stable na umano ang kalagayan nito.  Matatandaang dakong alas-otso ng gabi noong Miyerkoles tinambangan at napatay si   Nakunan din ng CCTV ang pagtakas ng dalawang magkaangkas na suspek sa krimen.  Inaalam pa ng mga otoridad ang motibo sa parehong krimen at kung konektado sila sa isat isa.","Isa na namang pulis ang binaril sa Quezon City noong Huwebes ng gabi, ngunit sa kabila ang mga tinamong sugat ng bala sa katawan, stable na umano ngayon sa ospital ang biktima.","Nobyembre 9, 2018 9:41am GMT+08:00",https://www.gmanetwork.com/news/balitambayan/balita/674140/isa-na-namang-pulis-tinambangan-sa-qc-ligtas-na-ngayon-sa-ospital/story/
"17-anyos na kinuhang kasambahay, ginamit daw sa online kalaswaan","Sa halip na maging kasambahay, paghuhubad sa cybersex den sa Hagonoy, Bulacan ang naging trabaho ng isang 17-anyos na dalagita.  Sa ulat ni Darlene Cay sa GMA News ""Balita Pilipinas"" nitong Biyernes, sinabing pinaghuhubad ng kaniyang amo si Anna, hindi niya tunay na pangalan, sa harap ng mga foreigner na naka-online.  ""'Yung trabaho ko po 'yung nagsho-show po ako sa harap ng foreigner,"" saad ng biktima.  Sinabi ni Anna na napilitan lang siyang gawin ang malaswang live show dahil sa panggigipit umano ng mga amo mula sa kaniyang pagkakautang.  Ito'y dahil hiniram lang ni Anna ang pamasahe para makaluwas ng Maynila.  Bukod dito, kasama rin ng biktima ang tatlo pang lalaki.  ""Masama po kasi 'yung ginawa nila sa akin eh, pinagmukha nila akong baboy.""  Ngunit tumakas si Anna sa pamamagitan ng pagtalon sa gate saka tumakbo palayo, at dito siya nakita ng mga tauhan ng barangay.  Naiulat sa pulisya ang nangyari sa biktima kaya agad na sinalakay ang sinasabing bahay na cybersex den din umano.  ""Naabutan namin 'yung silid na malinis na po, wala na pong ano mang bagay na may kinalaman sa cybersex,"" sabi ni Inspector Cantillio Anchetta, Hagonoy Police, Deputy for Operation.  Naaresto ang mga suspek, na mga tumanggi sa bintang.  ""Hindi totoo 'yun, wala kaming alam sa sinasabi nila,"" saad ng babaeng suspek.  ""Gawa-gawa niya lang 'yun,"" sabi naman ng lalaking suspek.  Nahaharap ang mga suspek sa illegal detention, human trafficking, at child abuse, ayon kay Anchetta.","Sa halip na maging kasambahay, paghuhubad sa cybersex den sa Hagonoy, Bulacan ang naging trabaho ng isang 17-anyos na dalagita.","Nobyembre 9, 2018 8:24pm GMT+08:00",https://www.gmanetwork.com/news/balitambayan/balita/674208/17-anyos-na-kinuhang-kasambahay-ginamit-daw-sa-online-kalaswaan/story/
"Mga Kapuso program at personalities, wagi sa 3rd PUP Mabini Media Awards","Wagi ang ilang personalidad at programa ng GMA sa ginanap na 3rd Mabini Media Awards ng Polytechnic University of the Philippines. Ang GMA News Online, itinanghal na Best Online News Portal.    Sa ulat ni Athena Imperial sa GMA News ""24 Oras"" nitong Martes, sinabing itinanghal na Best Primetime News Program ang ""24 Oras,"" at Best Male News Program Anchor si Mike Enriquez.  Nakamit naman ni Jessica Soho ang pagkilala bilang Best Magazine Program Host; at ang kaniyang programang ""Kapuso Mo, Jessica Soho,"" ang itinanghal na Best Magazine Program.  Best Female News Program Anchor din si Jessica para sa ""State of the Nation with Jessica Soho.""  Best Public Affairs Program naman ang ""Imbestigador,"" at Best Documentary Program ang ""i-Witness.""  Si Mike Enriquez din ang itinanghal na ""Best News Program Host sa radyo, at Best Public Service Program ang ""I I'm Ready sa Dobol B.""  Nakamit ni Kapuso resident meteoriologist Nathaniel ""Mang Tani"" Cruz ang pagkilala bilang Best Public Service Program Host.   ang nanalong Best Online News Portal, at Best Comedy Program naman ang ""Pepito Manaloto.  Ibinase ang pagkapanalo ng mga programa at personalidad sa PUP Mabini Media Awards sa pamamagitan ng online voting na nilahukan ng mahigit 51,000 estudyante, faculty members at kawani ng unibersidad.--","Wagi ang ilang personalidad at programa ng GMA sa ginanap na 3rd Mabini Media Awards ng Polytechnic University of the Philippines. Ang GMA News Online, itinanghal na Best Online News Portal.","Nobyembre 20, 2018 11:59pm GMT+08:00",https://www.gmanetwork.com/news/balitambayan/balita/675510/mga-kapuso-program-at-personalities-wagi-sa-3rd-pup-mabini-media-awards/story/
"69-anyos na pinagtataga ng sariling anak, handa raw patawarin ang suspek","Sinugod sa ospital ang isang 69-anyos na ama matapos siyang pagtatagain ng sarili niyang anak sa Odiongan, Romblon.  Ayon sa ulat ni John Consulta nitong Miyerkules sa ""Balita Pilipinas Ngayon"", nagtalo ang biktimang si Wilfredo Fabello at ang 40-anyos niyang anak na si Lowel nitong Martes ng hapon dahil ibinenta ng matanda ang kanyang mga koprang niyog.  Kuwento ni Fabello, kumuha raw ng bareta si Lowel at akma sanang hahampasin ang ama pero agad nakakuha ng bolo.  Dahil umano sa kalasingan, ayaw raw magpaawat ni Lowel. Kumuha pa raw ang suspek ng sanggot o karit at hinabol ang kanyang ama.  Nagtamo ng taga sa kamay, balikat at batok si Fabella.  Dinala rin sa pagamutan si Lowel na nadaplisan ng bolo, pero pagkatapos ay idineretso rin siya sa Odiongan Municipal Police Station.   Ayon kay Fabello, tumigil lang daw ang kanyang anak sa pananaga nang akalain niyang patay na siya.  Gayon pa man, hindi raw siya magsasampa ng kaso laban sa kanyang anak.  Papatawarin na lang ba niya?  ""Oo, mas madali kaming magkakauwi pag ganito,"" sabi nito.","Sinugod sa ospital ang isang 69-anyos na ama matapos siyang pagtatagain ng sarili niyang anak sa Odiongan, Romblon.","Nobyembre 28, 2018 5:49pm GMT+08:00",https://www.gmanetwork.com/news/balitambayan/balita/676424/69-anyos-na-pinagtataga-ng-sariling-anak-handa-raw-patawarin-ang-suspek/story/
"Pekeng mga guwardiya, nahuli-cam nang mang-holdup ng pawnshop sa Taguig","Tinutugis na ng mga awtoridad ang dalawang holdaper na nagpanggap bilang mga guwardiya nang salakayin nila ang dalawang magkalapit na branch ng Cebuana Lhuillier sa Taguig City.  Ayon sa ulat ni Raffy Tima nitong Miyerkules sa ""24 Oras,"" mahigit P600,000 at mga gadgets ang nakuha ng mga holdaper mula sa mga sanglaan at mga customer nito.  Sa CCTV ng unang insidente sa isang sangay ng Cebuana sa Western Bicutan, mapapanood kung paano nakapasok ang isa sa mga holdaper na nakabihis guwardiya.  Ayon sa Taguig City police, tila hindi raw naging alerto ang mga tunay na security guard ng mga establisyamento dahil hindi nila kaagad sinita ang nakapasok na salarin kahit naka-sombrero at nakatakip ang mukha nito.  ""Observation natin na 'yung guwardiya nila sila na rin ang nagbibigay ng mga papel doon, 'di ba may pipirmahan ka yata doon? Which ever you will withdraw o magsasangla, dapat hindi dapat gano'n,"" sabi ni Police Superintendent Alexander Santos, hepe ng Taguig City police.  Ayon sa mga imbestigador, pinosasan ng mga salarin ang totoong guwardiya na makikita sa CCTV na nakaupo at nakaharap na sa dingding.  Makikitang may mga pumasok pa na mga customer dahil hindi nila alam na hinoholdap na ang establisyamento.  ""It goes on for about three minutes. Then binigyan naman ng pera ng undetermined amount ng Cebuanna Lhuillier mula sa kaha kasi tinutuk-tutukan na 'yung mga kliyente nila,"" sabi ni Santos.  Walang nasaktan sa mga insidente, kahit aksidente pa umanong nakalabit ng kawatan ang hawak niyang armas.  Makikita sa video na kasama sa mga nagulat sa putok ng baril ang holdaper.  Matapos limasin ang kagamitan ng mga customer, dumiretso ang mga suspek sa kalapit na branch ng Cebuana at ito naman ang kanilang pinuntirya.  ""Ang nakuha lang nila doon ay baril nung guwardiya plus cellphone at cash nung mga tao ng (dalawa),"" sabi ng hepe.  Nakatakas ang dalawang suspek pero base raw sa kuha ng CCTV, may mga lead na ang pulisya at mayroon na rin daw silang persons of interest.  Tumangging magbigay ng pahayag ang Cebuana Lhuillier pero nakikipagtulungan daw sila sa mga imbestigador.",Tinutugis na ng mga awtoridad ang dalawang holdaper na nagpanggap bilang mga guwardiya nang salakayin nila ang dalawang magkalapit na branch ng Cebuana Lhuillier sa Taguig City.,"Nobyembre 28, 2018 9:18pm GMT+08:00",https://www.gmanetwork.com/news/balitambayan/balita/676454/pekeng-mga-guwardiya-nahuli-cam-nang-mang-holdup-ng-pawnshop-sa-taguig/story/
"4 na uminom ng lambanog sa burol ng yumaong kainuman, namatay din sa Calamba","Siyam na kaso ang nadagdag sa listahan ng mga namatay matapos uminom ng lambanog.  Apat na lalaki ang magkakasunod na namatay matapos silang uminom ng nakaka-lasing na inumin sa Santa Rosa, Laguna nitong Sabado.  Lima naman ang pumanaw sa Calamba sa magkakasunod na araw matapos mag-inuman noong November 28.  Apat daw sa lima ang uminom muli ng lambanog sa burol ng kainuman na nauna nang pumanaw dahil din sa naturang alak.  Ayon sa ulat ni Raffy Tima sa ""24 Oras"" nitong Miyerkules, kabilang sa mga namatay sa Sta. Rosa sina Gonzalo Latorre, Jr., Severino Callos, Ermino Caramay at Roy Basbas habang ligtas naman ang dalawa pa nilang naka-inuman.  Tulad ng mga   matapos nilang uminom ng lambanog noong nakaraang linggo, nakaramdam rin daw ang apat na biktima ng pananakit ang tiyan, nagsuka at nanlabo ang paningin.  Unang namatay si Latorre na naitakbo pa siya sa ospital nitong Linggo ngunit pumanaw rin.  Kuwento ni Macmac Latorre, Jr., namilipit sa sakit ang kanyang ama at sinubukan pa nilang i-revive ito, pero hindi na raw kinaya ng biktima.  Sumunod na pumanaw ang 62-anyos na si Callos na patay na nang magising ang kaniyang mga kaanak nitong Lunes.  Hindi na raw nila itinakbo sa ospital ang biktima dahil inakala nilang epekto lang ng ininom niya ang pananakit niya ng tiyan.  Kuwento ng kapatid ng biktima na si Lorenzo, ""Matigas na siya nang makita namin...Pinakain ng kaunti, pinainom ng kape. Nilipat doon, eh di sinabi niya, wala daw siyang makita. Tapos ang hinahalukay raw, ang bituka.""  Sumunod si Caramay at si Basbas na pinakahuling pumanaw nitong Miyerkules ng umaga. Naitakbo pa siya sa Philippine General Hospital pero kalauna'y na-comatose din at hindi na nagising.  Kuwento ng kaanak niyang si Rosalita del Mundo: ""Hindi naman po kaagad effective sa kanya eh. NAkatulog pa po ng magdamag 'yun eh. Pagdating ng gabi, yun nga, nakita ko po na nakahigay na parang hirap siyang huminga.  Ayon kay Robert Cruz, na isa sa mga nakaligtas na nag-inuman, kumain siya umano ng asukal matapos niyang maramdamang tila nalalason siya, ""Lagi naman kaming umiinom niyan. Ngayon lang kami naapektuhan,"" sabi nito.  Naiwan pa ang plastic na lalagyan ng branded lambanog.  Ayon sa kapatid ng may-ari ng katabing tindahan kung saan binili ang lambanog, uminom din daw siya kasabay ng mga namatay pero hindi raw siya naapektuhan.  Nangako naman itong makipag-ugnayan siya sa imbestigasyon.    Lambanog din ang hinihinalang sanhi ng pagkamatay ng magkukumpare sa Calamba City, Laguna matapos nilang mag-inuman noong November 28.  Ayon sa ulat, nakaramdam raw ng pananakit ng tiyan, namutla at lumabo rin ang mga mata ng biktimang si Jonathan Barceta. Naisugod pa siya sa ospital pero namatay rin noong November 29.  ""Tumigil ang heartbeat tapos 'yun na nga ang findings niya, tumaas ang potassium. Nag-cardiac arrest,"" sabi ng kaanak ng biktima.  Nang mag-inuman sa kanyang burol ang kanyang mga kumpare, makakasunod silang nakaramdam ng pananakit ng tiyan, paninikip ng dibdib, panlalabo ng paningin at nasawi sa magkakasunod na araw.  Nasawi nitong December 1 si Jesus Ulanday, kasunod si Roderick Martinez, Cornello Opulencia at Nestor Mancay.  Parehong brand ng lambanog ang ininom ng mga nasawi sa Calamba at Santa Rosa.  Sinusuri na ito ng City Health Office.",Siyam na kaso ang nadagdag sa listahan ng mga namatay matapos uminom ng lambanog.,"Disyembre 5, 2018 9:06pm GMT+08:00",https://www.gmanetwork.com/news/balitambayan/balita/677222/apat-na-uminom-ng-lambanog-sa-burol-ng-yumaong-kainuman-namatay-rin-sa-calamba/story/
"Publiko, pinag-iingat sa ‘pitas gang’","Ngayong magpa-Pasko, higit na pinag-iingat ng pulisya ang publiko sa mga snatcher na binansagan nilang 'pitas gang.'  Sa ulat ni Ivan Mayrina sa ""24 Oras"" nitong Miyerkules, nahuli-cam ang panghahablot ng ilang suspek sa mga cellphone ng ilang biktima.  Sa Barangay Bagong Lipunan sa Quezon City, isang naglalakad na babae ang inagawan ng cellphone ng suspek na naka-motorsiklo.  Ganito rin ang modus ng ilang snatcher sa Quiapo, Maynila kung saan tinangkang hablutin ang hawak na cellphone ng isang pedestrian.  Naiiwas lang ng biktima ang kanyang kamay kaya't nabigong makuha ng riding-in-tandem ang kanyang cellphone.  Kaya naman paalala ng mga awtoridad sa publiko na huwag nang i-display ang mahahalagang gamit dahil baka tulad ng hinog na prutas ay mapitas rin ito ng mga nagmamasid na pitas gang.  ""'Yung motive wala tayong magagawa 'dun mag-aabang ang kriminal, ta-timing pero ang oportunidad 'pag napaliit natin 'yun, mahihirapan sila. 'Yun ang dapat nating gawin,"" ayon kay National Capital Region Police Office (NCRPO) chief Director Guillermo Eleazar.  Sang-ayon dito si Jestoni Tributo, aminadong dating snatcher na nakakulong ngayon.  Madalas daw siyang manghablot ng mga cellphone at alahas sa Cubao.  Pabor daw sa kanya ang mabigat na traffic dahil kapag nakahinto ang mga sasakyan, mas malaki ang pagkakataong makapitas siya ng mga gamit.  ""'Pag nagkakatrapik na lang, ilagay na lang nila 'yung cellphone sa tamang lagayan, wag na lang pakita sa tao na tumatawag sila dapat 'yung sakto lang talaga kasi minsan nakaka-ano rin sa mata ng tao 'yan... sa katulad namin na gumagawa ng ganyan siyempre nakakapag-isip kami ng masama kukunin namin nang kukunin 'yan,"" payo ni Tributo.  Sa datos ng PNP tungkol sa index crimes, pinakamarami ang insidente ng pagnanakaw mula Enero hanggang Setyembre ngayong taon.","Ngayong magpa-Pasko, higit na pinag-iingat ng pulisya ang publiko sa mga snatcher na binansagan nilang 'pitas gang.'","Nobyembre 28, 2018 9:06pm GMT+08:00",https://www.gmanetwork.com/news/balitambayan/balita/676447/publiko-pinag-iingat-sa-pitas-gang/story/
"Mga iligal na istruktura sa Mt. Apo, giniba","Giniba ng miyembro ng militar, pulisya, at Department of Environment and Natural Resources (DENR) ang mga iligal na istrukturang natagpuan sa Mt. Apo.  Ayon sa ulat ni Jun Veneracion sa GMA ""24 Oras"" nitong Miyerkules, nadiskubre ng mga awtoridad noong Oktubre na napasok ng mga illegal settler ang ""strict protection zone"" ng pinakamataas na bundok sa Pilipinas.  Sasalakayin daw sana nila noon ang kuta ng isang armadong kulto sa lugar pero wala silang naabutan kundi mga istruktura.  Dahil bawal ang anumang human activity sa bahaging iyon ng bundok, binalikan at winasak ng mga awtoridad ang mga iligal na istruktura.  Isa-isang giniba ang mga tent at kubong nakatayo sa lugar.  ""Ang Mt. Apo ay pag-aari ng buong bansa at hindi ng isang kulto o isang grupo lang o isang miyembro lang ng tribo,"" ayon kay Col. Rhojun Rosales ng 39th Infantry Battalion.  Pangamba ng mga awtoridad, maaaring masira ang kagubatan kapag hindi nasawata ang iligal na paninirahan sa Mt. Apo.  Posible umanong maapektuhan ang mga Philippine Eagle dahil nagsisilbing pugad nila ang naturang lugar.  ""Dito nagha-hatch 'yung Philippine Eagle para dumami pa 'yung mga agila natin. 'Pag sinira nila ito nawawalan din ng tahanan ang ating Philippine Eagle,"" ayon kay S/Supt. Alan Manibog, Provincial Director ng Davao Del Sur Police.  Puno man ng panganib ang pagbabantay sa bundok, ipagpapatuloy raw ito ng mga alagad ng batas para mapangalagaan ang kagubatan ng Mt. Apo.","Giniba ng miyembro ng militar, pulisya, at Department of Environment and Natural Resources (DENR) ang mga iligal na istrukturang natagpuan sa Mt. Apo.","Nobyembre 28, 2018 9:24pm GMT+08:00",https://www.gmanetwork.com/news/balitambayan/balita/676456/mga-iligal-na-istruktura-sa-mt-apo-giniba/story/
"Nangholdap sa mga pasahero ng UV express, pinapalitan ang password ng mga tinangay na cellphone","May bagong diskarte ang ilang seguristang holdaper sa Maynila na nambiktima ng mga pasahero ng isang UV express.  Ayon sa ulat ni Emil Sumangil sa GMA ""24 Oras"" nitong Miyerkules, matapos kolektahin ang mga cellphone ng mga pasahero, pinapalitan muna ng mga suspek ang password ng mga ito bago tuluyang tumakas.  ""Bawat iPhone po, pinapapalitan nila ng passwords, bago po nila tuluyang ilagay sa bag nila. Pagkatapos po, vinerify ng mga kasama ko. Hindi na nila ma-locate agad,"" kwento ng biktimang si Amber.  Ayon kay Amber, sa magkahiwalay na lugar sa Pureza sumakay sa UV express ang dalawa sa mga suspek.  Pumuwesto umano ang isa sa gitna at ang isa naman sa likurang bahagi ng sasakyan.  Pagdating sa Bacood, doon na raw nagdeklara ng holdap ang mga suspek. Binantaan ang mga pasahero na papatayin ang sinumang manlaban.  Tangay ang aabot sa P200,000 halaga ng mga ninakaw na gadgets, nakatakas ang mga suspek matapos umangkas sa dalawa pa nilang naka-motorsiklong kasabwat na nakabuntot sa hinoldap na UV express.  May persons of interest na umano ang pulisya at naghihintay na lang na magreklamo ang mga nabiktima para sa mapabilis ang imbestigasyon.  Paalala ng mga awtoridad, laging maging alisto sa pagbiyahe.",May bagong diskarte ang ilang seguristang holdaper sa Maynila na nambiktima ng mga pasahero ng isang UV express.,"Disyembre 5, 2018 10:37pm GMT+08:00",https://www.gmanetwork.com/news/balitambayan/balita/677235/holduppers-sa-uv-express-pinapalitan-muna-ang-password-ng-mga-ninakaw-na-cellphone/story/
"Lalaking napagkamalang drug suspect, arestado nang magtangka raw mang-agaw ng baril ng pulis","Isang lalaking napagkamalang drug suspect sa kasagsagan ng isang police operation ang arestado matapos tangkain umano niyang agawin ang baril ng isa sa mga pulis, ayon sa ulat ni Cesar Apolinario sa Unang Balita nitong Huwebes.  Tinutugis ng mga pulis ang itinuturong buyer na isa sa apat na arestadong drug suspects nang matiyempuhan ng mga ito si Jeff Lloyd Macas, na nakipambuno raw sa mga pulis at pilit nang-agaw ng baril hanggang sa siya ay madaplisan sa ulo.  “Naalimpungatan ako. Kasi nga akala ko nga nanakawin nila yung cellphone ko. Iniwasan ko,” paliwanag ni Macas, na agad namang nadala sa ospital dahil sa kanyang sugat.  Sa imbestigasyon, lumabas na hindi si Macas ang target ng mga pulis kundi napagkamalan lang. Iginiit ng mga pulis na sinunod daw nila ang protocol sa pagsita sa mga pinaghihinalaang suspek bago pa nagkaroon ng habulan.  “Yung akto pa lang ng pag-agaw ng suspek natin na si Lloyd ng baril dun sa pulis, danger na talaga yun. Ang ginawa niya lang pinalo,” anang hepe ng Drug Eforcement Unit ng Quezon City Police Station 4 na si Senior Inspector Dennis Francisco.  “Ang problema lang, pumutok yung baril. Police instinct, nadoon na sa ganung sitwasyon,” dagdag niya.  Nauna rito, apat na suspect ang naaresto ng pulis sa isang buy-bust operation. Kinilala sila bilang sina April Marie Quintos, Aldrin Tanzon, Christopher Quindo, at Fernando Orbeta, ang target umano ng operasyon.  Kinasuhan na ang apat na suspek ng paglabag sa Comprehensive Dangerous Drugs Act, habang si Macas naman sinampahan na ng reklamong direct assault at resisting arrest.","Isang lalaking napagkamalang drug suspect sa kasagsagan ng isang police operation ang arestado matapos tangkain umano niyang agawin ang baril ng isa sa mga pulis, ayon sa ulat ni Cesar Apolinario sa Unang Balita nitong Huwebes.","Disyembre 6, 2018 9:55am GMT+08:00",https://www.gmanetwork.com/news/balitambayan/balita/677262/lalaking-napagkamalang-drug-suspect-arestado-matapos-magtangka-raw-mang-agaw-ng-baril-ng-pulis/story/
"Anak ng magsasaka, isa nang scholar sa Harvard University","Hindi naging hadlang ang kahirapan para sa isang anak ng magsasaka na scholar na ngayon ng Harvard University sa Amerika.  Sa ulat ng GMA News ""Unang Balita"" nitong Huwebes, kinilala ang scholar na si Romnick Blanco, ikapito sa siyam na magkakapatid ng mag-asawang magsasaka.  Nakatira sila sa isang bukid sa San Miguel, Bulacan, kung saan suma-sideline minsan ang kaniyang ina sa pananahi ng basahan o pag-aalaga ng manok at baboy.  Ngunit dahil sa sipag at galing ni Romnick, siya ay naging scholar ng isang foundation na nagpapaaral sa kaniya sa isang international school sa Pasig City.  Pinagsabay naman niya ang pag-aaral at pagtatrabaho bilang magsasaka rin sa foundation na tumulong sa kaniya.  Sinubukan ni Romnick na mag-apply ng scholarship sa isang eskuwelahan sa Israel at sa Harvard University.  Pasado si Romnick sa Harvard University, kung saan kinuha niya ang kursong education.  Pangako ng masipag na si Romnick, dadalhin niya ang kaniyang mga magulang sa Amerika kapag nakapagtapos na siya ng pag-aaral.",,"Disyembre 6, 2018 3:34pm GMT+08:00",https://www.gmanetwork.com/news/balitambayan/balita/677300/anak-ng-magsasaka-isa-nang-scholar-sa-harvard-university/story/
"Dayuhan, naluha nang maibalik ang pitaka niyang nawala na may pera na nagkakahalaga ng P600,000","Hindi inakala ng isang dayuhan at kaniyang kasama na maibabalik pa ang nawala niyang pitaka na may laman na 10 libong euro o katumbas ng halos P600,000 sa isang mall sa Bulacan.    Sa ulat ni Marisol Abdurahman sa GMA News ""24 Oras"" nitong Biyernes, sinabing nagtungo sa  San Jose del Monte Police station ang German national na si Alexander Berth, at kaniyang kinakasamang si Bernadette Castillo, kung saan nila nakuha ang pitakang isinauli ng mag-asawang Felix at Lera Joy Maquiling.  Kuwento ni Castillo, nasa mall sila nitong Huwebes ni Berth nang maiwan ang naturang wallet.  ""Nagmamadali po ako, pasok po kaagad ako ng dept. store. Talagang inano ko po 'yan, sabi ko may naiwan po ba kaming wallet dito? So' yun nga po, may nakapulot nga pong iba,"" sabi ni Castillo.  Sabi naman ni Felix na kaagad niyang inisip na ang babae na nasa unahan niya sa pila ang may-ari ng napulot niyang wallet kaya agad niyang hinanap.    Pero nang hindi niya nakita, nagpatulong siya sa kaibigan nilang pulis na si Senior Police Officer 1 Jacklyn Salboro para mahanap ang may-ari ng wallet, na nagkataon naman na may ""common friend"" kay Castillo.  Natukoy daw ni Salboro kung sino ang may-ari ng wallet sa pamamagitan ng social media.  ""Nakipag-coordinate sa common friend nila at sinabi ko nga po na if puwede magpunta sila sa station para ma-i-proper turn over 'yung pera,"" sabi ni Salboro.  Ayon kay Lera, hindi pumasok sa isip nila na pag-interesan ang pera dahil hindi naman sa kanila at hindi rin nila pinaghirapan.  ""Saka naisip [namin] na merong naghahanap ng pera,"" aniya.  Sabi ni Castillo, may pinaglalaan silang paggamitan ng pera kaya labis ang tuwa nila na naibalik ito.  ""Pinaghirapan po ng asawa ko yan eh hanggang sa naoperahan na nga po, nagkasakit,"" patungkol ni Castillo kay Berth, na labis na humanga sa katapatan ng Pinoy. --","Hindi inakala ng isang dayuhan at kaniyang kasama na maibabalik pa ang nawala niyang pitaka na may laman na 10 libong euro o katumbas ng halos P600,000 sa isang mall sa Bulacan.","Disyembre 14, 2018 9:09pm GMT+08:00",https://www.gmanetwork.com/news/balitambayan/balita/678239/dayuhan-naluha-nang-maibalik-ang-pitaka-niyang-nawala-na-may-pera-na-nagkakahalaga-ng-p600-000/story/
"Miyembro ng grupong sangkot umano sa pagpatay sa mga tauhan ng BuCor, patay sa operasyon","Nauwi sa engkuwentro at napatay ang isang lalaking nakatakas sa buy-bust operation sa Laguna, na sinasabing miyembro rin ng grupong nasa likod umano ng pagpatay sa ilan sa mga tauhan ng Bureau of Corrections.  Sa ulat ni John Consulta sa GMA News ""24 Oras Weekend"" nitong Sabado, kinilala ang suspek na si Fernando Custodio na dayo pa galing Muntinlupa.  Makikita na inikutan ng mga tauhan ng San Pedro Police ang bahay kung saan naroon si Custodio, ngunit ilang saglit ang lumipas, nagkaroon na ng putukan.  Agad na napatay sa operasyon ang suspek.  Sinabi ng pulisya na miyembro ng Camerino drug and gun-for-hire group ang salarin na posibleng nasa likod ng pagpatay sa ilang opisyal ng BuCor.  ""Na-involve po siya sa mga contract killings kaya talagang intensyon namin ay makuha po siya nang buhay, kaya nga lang nagkaroon ng 'di inaasahang armed confrontation at napuwersa na po ang ating mga operatiba na ipagtanggol po ang kanilang sarili,"" sabi ni Superintendent Giovanni Martinez, chief of police ng San Pedro PNP.  Matatandaang   sa isang nakamotorsiklong salarin sa Muntinlupa nito lamang Disyembre.","Nauwi sa engkuwentro at napatay ang isang lalaking nakatakas sa buy-bust operation sa Laguna, na sinasabing miyembro rin ng grupong nasa likod umano ng pagpatay sa ilan sa mga tauhan ng Bureau of Corrections.","Disyembre 15, 2018 10:00pm GMT+08:00",https://www.gmanetwork.com/news/balitambayan/balita/678317/miyembro-ng-grupong-sangkot-umano-sa-pagpatay-sa-mga-tauhan-ng-bucor-patay-sa-operasyon/story/
"Dating pulis, patay sa pamamaril sa QC","Patay sa pamamaril sa Quezon City ang lalaking kinilala ng mga awtoridad bilang isang dating pulis.  Sa ulat ni Luisito Santos sa Super Radyo dzBB nitong Linggo, nangyari ang insidente sa Barangay Paang Bundok sa bahagi ng La Loma, Quezon City.     Dating pulis, patay sa pamamaril sa lungsod ng Quezon | via        Nagte-text umano habang naglalakad ang biktimang si dating PO2 Arthur Cordero nang biglang barilin ng dalawang naka-motorsiklong suspek.  Tinamaan ng mga bala sa ulo at likod si Cordero.   Natamaan din ng ligaw na bala ang salamin ng isang tindahan ng lechon na malapit sa pinangyarihan ng insidente.  Ayon sa mga tauhan ng Quezon City Police District, huling naitalaga si Cordero sa Manila Police District Headquarters at idineklara siyang AWOL noong 2015.",Patay sa pamamaril sa Quezon City ang lalaking kinilala ng mga awtoridad bilang isang dating pulis.,"Disyembre 16, 2018 4:01pm GMT+08:00",https://www.gmanetwork.com/news/balitambayan/balita/678364/dating-pulis-patay-sa-pamamaril-sa-qc/story/
"PNP: Nakasaksi sa pagpatay kay Rep. Batocabe, walang gustong magsalita","Aminado si PNP Director General Oscar Albayalde na medyo nahihirapan ang kanilang mga imbestigador na nagsisiyasat sa pagpatay kay Ako Bicol party-list Representative Rodel Batocabe dahil walang nais magsalita kaugnay sa kanilang nasaksihan.    “I directed the director of CIDG  (Criminal Investigation and Detection Group) to be on top of the investigation. Medyo nahihirapan ang investigators natin dahil walang gustong magsalita doon sa lugar,” sabi ni Albayalde sa pulong balitaan nitong Miyerkules sa Albay.  Si Batocabe, kakandidatong alkalde ng Daraga, Albay sa May 2019 elections ay binaril matapos mamigay ng mga regalo sa mga nakatatanda noong nakaraang Sabado.  Kasama niyang nasawi ang kaniyang security aide.  “Parang ang mga kababayan natin ay natatakot and I don’t know why. Pati ang barangay chairman ay wala raw alam. Ang alam lang natin ay pumunta roon si Congressman na walang coordination sa PNP. Previously raw ay nakikipag-coordinate naman daw 'yung kaniyang security detail,” sabi pa ni Albayalde.  “Nakipag-coordinate na tayo sa camp ni Congressman and ang sabi nila ay 'yung security detail niya ang nakikipag-coordinate kapag pupunta siya sa isang lugar. Nasa ano kasi, nasa politician kasi 'yan o candidate kung gusto nilang makipag-coordinate sa pulis,” patuloy ng opisyal.  Nauna nang ipinahiwatig ng asawa ni Batocabe na pulitika ang nasa likod ng pagpatay sa kaniyang mister. Sinabi naman ng kasamahan ng biktima na si Ako Bicol party-list Rep. Alfredo Garbin, na tumindi ang banta sa buhay ni Batocabe nang maghain ito ng certificate of candidacy para sa pagtakbong alkalde ng Daraga noong Oktubre.  Pero sabi ni Albayalde, hindi pa tiyak na politically motivated ang pagpaslang sa mambabatas batay sa pauna nilang imbestigasyon.  “With regards sa sinasabi nila na link ang isang mayor, as of this time wala pa tayong substantial evidence that will link him. But we are not discounting possibility na puwede siyang ma-link,” pahayag ng pinuno ng kapulisan. —",Aminado si PNP Director General Oscar Albayalde na medyo nahihirapan ang kanilang mga imbestigador na nagsisiyasat sa pagpatay kay Ako Bicol party-list Representative Rodel Batocabe dahil walang nais magsalita kaugnay sa kanilang nasaksihan.,"Disyembre 26, 2018 3:17pm GMT+08:00",https://www.gmanetwork.com/news/balitambayan/balita/679454/pnp-nakasaksi-sa-pagpatay-kay-rep-batocabe-walang-gustong-magsalita/story/
"Matandang rider, inihulog ng lalaking umagaw sa kaniyang motorsiklo","Nagtamo ng mga galos sa katawan ang isang 64-anyos na rider matapos siyang ihulog sa umaandar niyang motorsiklo na biglang inagaw ng isang lalaki sa Quezon City. Ang suspek, nauna nang nakabangga ng isang kotse sakay ng isa pang motorsiklo na nakaw din.    Ayon sa ulat ni GMA News' Susan Enriquez sa “24 Oras” nitong Biyernes, ipinakita ang kuha ng video ng isa pang rider na humahabol sa tinangay na motorsiklo habang nakasakay pa ang biktima na si Lunito Ramo sa Roosevelt Avenue sa Quezon City.  Makikita na pagewang-gewang ang tinangay na motorsiklo habang humaharurot at halos nakasayad sa kalsada ang paa ni Ramo na nasa unahan ng kawatan.  Hindi nagtagal, tuluyan nang nahulog si Ramo sa kaniyang motorsiklo at tuluyan ding natangay ng kawatan ang kaniyang sasakyan.  Kuwento ni Ramo kung papaano naagaw sa kaniya ng suspek ang kaniyang motorsiklo; ""Sumakay agad sa akin pagkasakay saka binirit agad 'yung silinyador ng motor.”  ""Naunahan ako [kaya] hindi na ako pumalag,” dagdag pa niya.  Bago mang-agaw ng motor, nakunan pa ang lalaki na duguan at walang sapin sa paa na naglalakad dahil nakabangga pala ito ng isang kotse habang sakay siya ng isa pang motorsiklo na ninakaw din niya.  Pero sa halip na huminto, nagtatakbo ang driver palayo.  Tinangka rin ng biktima na agawin ang motor ng rumespondeng tanod bago niya hablutin ang motor ng matanda.  Kinilala ng mga pulis ang suspek na si Banjo dela Paz, na natuklasan na may mga dati nang kaso ng pagnanakaw.  Naiwan ni dela Paz ang kaniyang bag at nakita sa loob nito ang ilang gamit na pinaniniwalaang ninakaw niya sa mga biktima at isang baril.  Patuloy na pinaghahanap ng mga awtoridad si dela Paz.--","Nagtamo ng mga galos sa katawan ang isang 64-anyos na rider matapos siyang ihulog sa umaandar niyang motorsiklo na biglang inagaw ng isang lalaki sa Quezon City. Ang suspek, nauna nang nakabangga ng isang kotse sakay ng isa pang motorsiklo na nakaw din.","Disyembre 28, 2018 10:52pm GMT+08:00",https://www.gmanetwork.com/news/balitambayan/balita/679744/matandang-rider-inihulog-ng-lalaking-umagaw-sa-kaniyang-motorsiklo/story/
"Pamimigay ng pamasko ni Pres. Duterte sa kaniyang bahay sa Davao City, dinagsa ng mga tao","Dinagsa ng mga tao ang bahay ni Pangulong Rodrigo Duterte sa Davao City para pumila sa nakaugalian umano nitong pamimigay ng pamasko ng pamilya. Ang haba ng pila, umabot umano sa labas ng subdibisyon.    Sa ulat ni Jandi Esteban ng RTV-One Mindanao sa ""Balita Pilipinas"" nitong Miyerkoles, sinabing nanggaling pa sa ibang probinsya ang ibang pumila sa Royal Valley Subdivision sa Bangkal.  Marami ang nag-aabang sa First Family at nagkaroon din ng mga pagtatanghal para hindi mainip ang mga tao.  Taun-taon na raw ginagawa ng pamilya Duterte ang pamimigay ng pamasko sa mga nagpupunta sa kanilang bahay kahit noong hindi pa pangulo ang kanilang padre de pamilya.  Si Zenaide Labayen na 80-anyos, pumipila na mula pa noong vice mayor pa lang si Duterte ng Davao City.  ""Ang sabi 24 daw ng umaga. Wala pa naman pala pero hindi na kami umuwi. Dito na lang kami naghintay,"" sabi ni nanay Zenaide.  Pinakauna sa pila nitong 2018 si Malac Sangkula. Tinanong siya kung ano ang gusto niyang makuha mula sa first family.  ""Kahit ano lang,"" sabi ng babae.  Unang beses namang pumila ni nanay Lolita Helicame.  ""Hindi ko alam anong ibibigay ni mayor. Basta pipila lang ako dito."" sabi ni nanay Lolita.  Hindi naman sila nabigo dahil nakatanggap sila ng grocery items, gift certificate, at mga pagkain.  Samantala, sa beach naman nagdiwang ng Pasko ang ibang Davaoeño.  ""Tradisyon na, kahit noong bata pa kami. Nakagisnan na namin na ganito lagi,"" sabi ng pamilya Alvarez.  Pinaghigpitan naman ng pulisya at mga tagapamahala ng mga resort ang kanilang pagbabantay upang maiwasan ang mga kaguluhan lalo na kung may malasing.  ""Nag-aabiso kami lagi na huwag magpasobra,"" sabi ni PO3 Edcen Alcazaren.--","Dinagsa ng mga tao ang bahay ni Pangulong Rodrigo Duterte sa Davao City para pumila sa nakaugalian umano nitong pamimigay ng pamasko ng pamilya. Ang haba ng pila, umabot umano sa labas ng subdibisyon.","Disyembre 26, 2018 7:13pm GMT+08:00",https://www.gmanetwork.com/news/balitambayan/balita/679488/pamimigay-ng-pamasko-ni-pres-duterte-sa-kaniyang-bahay-sa-davao-city-dinagsa-ng-mga-tao/story/
"Bilyaran sa Cavite, ginawang drug den","Dinarayo ang isang bilyaran sa Bacoor, Cavite dahil sa bentahan ng droga roon.  Ayon sa ulat ni John Consulta sa “24 Oras”, pitong suspek ang naaresto ng mga pulis sa drug buy bust operation sa nasabing bilyaran. Nakumpiska rin ang walong sachet ng shabu na nagkakahalaga ng P20,000.  Ayon naman kay Police Superintendent Vic Cabatingan, hepe ng Bacoor Police, nahuli ang mga suspek sa kanilang ilegal na mga gawain dahil may koneksyon ang mga suspek sa mga pulis.  “Maraming parokyano pumupunta roon dahil ginagamit siya umano ay protektado ng intel operatives natin. Nang caught in the act [na] at 'yung pulis natin ang kaharap na niya, 'di niya kilala 'yung pulis na yun, di niya alam na yung pulis ay yung kausap na niya,” ani Cabatingan.  Itinanggi naman ng mga suspek na may kinalaman sila sa pagbebenta ng droga kahit na nakakuha rin ng surveillance video ang Bacoor police kung saan makikita ang mga suspek na bumabatak ng droga sa loob ng nasabing bilyaran.  Dagdag naman ni Provincial Director Police Senior Superintendent William Segun, kasama sa listahan ng mga tinututukan nilang lugar ang Bacoor dahil talamak ang bentahan ng droga rito.","Dinarayo ang isang bilyaran sa Bacoor, Cavite dahil sa bentahan ng droga roon.","Disyembre 26, 2018 8:53pm GMT+08:00",https://www.gmanetwork.com/news/balitambayan/balita/679491/bilyaran-sa-cavite-ginawang-drug-den/story/
"16-anyos na dalagita, ginahasa daw ng nakainuman sa QC","Isang 16 na taong gulang na dalagita ang ginahasa daw ng kanyang nakainuman sa Barangay Commonwealth, Quezon City.  Ayon sa ulat ni Cesar Apolinario sa “24 Oras”, nagsumbong ang biktima sa women's desk ng QCPD Station 6 tungkol sa suspek na kinilalang si John Ferdinand Lancaon.  Ayon sa biktima, nakikipaginuman siya sa suspek nang bigla siyang nahilo.  Pinuntahan ng pulis ang bahay ni Lancaon dahil sa sumbong ng biktima, ngunit hindi naabutan ng pulis ang suspek.  Ayon kay Chief Inspector Sandie Caparrosco na spokesperson ng QCPD Station 6, nangako ang magulang ng suspek na isusuko ito sa mga pulis.","Isang 16 na taong gulang na dalagita ang ginahasa daw ng kanyang nakainuman sa Barangay Commonwealth, Quezon City.","Disyembre 26, 2018 9:41pm GMT+08:00",https://www.gmanetwork.com/news/balitambayan/balita/679499/16-anyos-na-dalagita-ginahasa-daw-ng-nakainuman-sa-qc/story/
"Benepisyaryo ng 4Ps, kabilang sa timbog sa operasyon kontra-droga sa QC","Isang babaeng benepisyaryo ng Pantawid Pamilyang Pilipino Program (4Ps) ang kabilang sa mga naaresto sa isang operasyon kontra-droga sa Quezon City.  Sa ulat ni Cesar Apolinario sa GMA News ""24 Oras"" nitong Lunes, timbog si Mary Jane Navarro sa isang buy-bust operation.  Ayon sa pulisya, runner ng iligal na droga si Mary Jane pati na ang kinakasama niyang si Johnny Castillo.  ""Matatanggal ka sa pagka-4Ps. Ginagamit niyo ang pera ng gobyerno para sa bisyo ninyo,"" sabi ng kapitan ng Brgy. Sauyo na agad nakakilala kay Navarro bilang benepisyaryo.  Iginiit ng suspek na inutusan lang umano siya kaya nadamay sa insidente.  ""We suggest sa PNP naman at sa barangay na sana mag-conduct pa ng background investigation na ibibigay namin sa DSWD para ma-process ang kanilang bibigyan, ang beneficiaries,"" sabi ni P/Supt. Rossel Cejas, commander ng QCPD Station 4.  Kasamang naaresto nina Navarro at Castillo si Anthony Villanueva na siyang pangunahing target sa operasyon at ang umano'y iskorer na si Narvin Miranda.  Narekober sa mga suspek ang marked money, shabu paraphernalia, at apat na pakete ng hinihinalang shabu.  Mahaharap sila sa kasong paglabag sa Comprehensive Dangerous Drugs Act.",Isang babaeng benepisyaryo ng Pantawid Pamilyang Pilipino Program (4Ps) ang kabilang sa mga naaresto sa isang operasyon kontra-droga sa Quezon City.,"Enero 7, 2019 10:07pm GMT+08:00",https://www.gmanetwork.com/news/balitambayan/balita/680629/benepisyaryo-ng-4ps-kabilang-sa-timbog-sa-operasyon-kontra-droga-sa-qc/story/
"Mahigit P500,000 halaga ng shabu, nasabat mula sa magkasintahan sa QC","Arestado sa buy-bust operation nitong Martes nang madaling araw ang magkasintahang magkasabwat umano sa pagtutulak ng iligal na droga sa Quezon City.  Ayon sa ulat ni James Agustin sa Unang Balita, nakumpiska mula kay Juan Miguel Leona and kasintahan niyang si Dianne Sararana ang mahigit P500,000 halaga ng shabu.  Nahuli ang dalawa sa ikinasang buy-bust operation sa Barangay Pasong Tamo bandang 1 a.m. Nabilhan ng mga pulis ng shabu na nagkakahalagang P500 ang target na si Juan Miguel. Kasama umano niya sa transaksyon si Dianne.  Nakumpiska ng mga pulis ang 85 na gramo ng droga na may street value na P578,000.  Ayon sa mga taga-barangay, bukod sa pagtutulak ay nasangkot na sa pagnanakaw si Juan Miguel. Dalawang beses na raw siyang nakulong dahil dito.  “Matagal na siyang gumagamit ng droga ayon sa kanyang magulang at ang pagkakaalam ko galing siya sa rehab, so parang bumalik siguro,” anang kagawad ng Barangay Pasong Tamo na si Conrado Ignacio.  Itinanggi naman ni Juan Miguel na tulak siya ng shabu, pero inamin niya na anim na buwan na siyang ""runner"" ng iligal na droga at binabayaran daw siya ng P500.  ""Inuupahan lang po ako para ihatid lang po. Kumbaga runner lang po ako,"" aniya.  Iginiit naman ni Dianne na hindi siya sangkot sa iligal na gawain ng nobyo. ""Nadamay lang po ako. Hindi ko naman po alam na ganyan,"" sabi niya.  Aminado naman ng ina ni Juan Miguel na 14-anyos pa lang ay lulong na sa ipinagbabawal na gamot ang kanyang anak.",Arestado sa buy-bust operation nitong Martes nang madaling araw ang magkasintahang magkasabwat umano sa pagtutulak ng iligal na droga sa Quezon City.,"Enero 8, 2019 9:58am GMT+08:00",https://www.gmanetwork.com/news/balitambayan/balita/680660/mahigit-p500-000-halaga-ng-shabu-nasabat-mula-sa-magkasintahan-sa-qc/story/
"Oil tanker at 22-wheeler truck, nagsalpukan","Sugatan ang driver ng oil tanker matapos bumangga ang kaniyang sasakyan sa isang 22-wheeler truck at saka sumalpok sa isang poste ng kuryente sa Sto. Domingo Avenue, Quezon City.    Sa ulat ni James Agustin sa GMA News TV ""Balitanghali"" nitong Martes, makikitang nayupi ang harapang bahagi at nabasag ang windshield ng oil tanker.    Kinilala ang driver ng oil tanker na si Eldon Suazo, na nagtamo ng sugat sa braso.    ""Nagkabulagaan kami kasi akala ko andu'n pa 'yung kanto, susunod na kanto. Maluwang kasi diyan sa gitna,"" ayon kay Suazo.    Pero pinabulaanan ito ni Randy Cabuhat, driver ng 22-wheeler, dahil mabilis daw ang takbo ng oil tanker nang maganap ang insidente dakong 4:00 a.m.    ""Pagtapat ko diyan sa crossing ng Maria Clara napansin ko siya padating. Nasa gitna na ako, eh matulin siya kaya inabot pa rin niya ako. eh dahan dahan lang takbo hindi ako puwede tumakbo matulin kasi mabigat karga ko,"" sabi ni Cabuhat.    Binombahan ng tubig ng Bureau of Fire Protection ang tumagas na krudo sa kalsada, at patuloy na inaalam kung sino ang may kasalanan sa dalawa.--","Sugatan ang driver ng oil tanker matapos bumangga ang kaniyang sasakyan sa isang 22-wheeler truck at saka sumalpok sa isang poste ng kuryente sa Sto. Domingo Avenue, Quezon City.","Enero 8, 2019 9:08pm GMT+08:00",https://www.gmanetwork.com/news/balitambayan/balita/680759/oil-tanker-at-22-wheeler-truck-nagsalpukan/story/
"DBM Sec. Diokno, kakasuhan 'pag 'di ipinatupad ang pay hike ng gov't workers sa Enero 15","Nagbanta si House Majority Leader Rolando Andaya na kakasuhan niya si Budget Secretary Benjamin Diokno kapag hindi nito ipinatupad ang salary hike ng mga kawani ng gobyerno sa Enero 15, 2019 bunga ng pagkakaantala sa pagpasa ng 2019 national budget.  Sa isang pahayag nitong Martes, sinabi ni Andaya na hindi dapat gamiting dahilan ni Diokno ang pagkakaantala ng pagpasa ng 2019 budget para hindi maibigay ang dagdag na sahod ng mga kawani ng gobyerno.  ""The DBM has all the tools in pushing through with the salary increases this year,"" ani Andaya na dati ring naging kalihim ng DBM sa administrasyong Arroyo. ""In case he is too proud to take an advice from a congressman, then we might just see each other in court.""  Babala ni Andaya, siya mismo ang magsasampa ng kaso sa Supreme Court laban kay Diokno kapag hindi naipatupad ng DBM ang salary increase sa Enero 15.  Giit ng kongresista, nang ipatupad ang unang bahagi ng salary increase sa uniformed personnel noong 2018, walang partikular na pondo na nakalaan para dito at hindi kasama sa budget nang nasabing taon.  ""Considering the fact that the cash budget proposal this year is the same as last year, then a reenacted budget covers the needed funding for the salary increases,"" paliwanag ni Andaya.  ""The President's decision to extend the 2018 budget under Joint Resolution No. 3 also gives DBM more spending authority,"" patuloy ng mambabatas.      Una rito, sinabi ni Diokno na hindi mapopondohan ng pamahalaan ang ilang programa na nilaanan sa ilalim ng 2019 budget dahil ang budget ng 2018 ang gagamitin sa ngayon habang hindi naipapasa ng Kongreso ang pondo na laan para ngayong taon.  Kasama sa mga programa na may pondong nakasaad sa 2019 ang dagdag na sahod para sa mga kawani ng gobyerno.--","Nagbanta si House Majority Leader Rolando Andaya na kakasuhan niya si Budget Secretary Benjamin Diokno kapag hindi nito ipinatupad ang salary hike ng mga kawani ng gobyerno sa Enero 15, 2019 bunga ng pagkakaantala sa pagpasa ng 2019 national budget.","Enero 8, 2019 3:54pm GMT+08:00",https://www.gmanetwork.com/news/balitambayan/balita/680710/dbm-sec-diokno-kakasuhan-pag-di-ipinatupad-ang-pay-hike-ng-gov-t-workers-sa-enero-15/story/
"Rider at kaniyang angkas, patay nang mahagip sila ng bus na biglang lumihis ang takbo","Nahuli-cam ang pagsagasa ng isang bus sa isang motorsiklo na may dalawang sakay sa Valenzuela City. Ayon sa saksi, bigla na lang lumihis ng takbo ang bus kaya natumbok ang mga biktima.    Sa ulat ng GMA News ""Unang Balita"" nitong Martes, sinabing naganap ang trahediya sa Marcos Highway sa Barangay Dalandanan sa nabanggit na lungsod.  Kaagad na nasawi ang rider, habang naisugod pa sa ospital ang kaniyang kasama pero binawian din ng buhay.  Arestado naman ang driver ng bus na si Silverio Mejias, matapos tumigil ang kaniyang sasakyan nang bumangga sa sementong harang ng isang establisimyento at nagtuloy-tuloy sa loob ng parking lot.  Ayon sa saksi at motoristang si Harry Aling, nauuna siya sa bus nang mapansin niya na bigla itong kumaliwa at nasalpok ang motorsiklo na sinasakyan ng dalawang biktima.  ""Ang kasunuran ko pong bus ay bigla na lang siyang... ang layo po ng distansiya namin nasa 100-250 meters po. Tapos ang takbo namin ay nasa 40 kph, sa 'di inaasahan, biglang kumaliwa yung bus. Hindi ko alam ang dahilan, tapos yung motor nakaladkad niya sa ilalim hanggang tumalsik po yung dalawang tao,"" kuwento ni Aling.  Makikita sa video ang pagtalsik ng isang helmet ng biktima at wasak na wasak ang kanilang motorsiklo.  Ayon sa Valenzuela police, may nagsasabi na sumabog ang gulong sa unahang kaliwang bahagi ng bus. Posible rin umano na inantok si Mejias habang nagmamaneho.  Tumangging magbigay ng pahayag si Mejias, na posibleng maharap sa reklamong reckless imprudence resulting in homicide. --","Nahuli-cam ang pagsagasa ng isang bus sa isang motorsiklo na may dalawang sakay sa Valenzuela City. Ayon sa saksi, bigla na lang lumihis ng takbo ang bus kaya natumbok ang mga biktima.","Enero 8, 2019 5:43pm GMT+08:00",https://www.gmanetwork.com/news/balitambayan/balita/680724/rider-at-kaniyang-angkas-patay-nang-mahagip-sila-ng-bus-na-biglang-lumihis-ang-takbo/story/
Ilang street vendors at tauhan ng MMDA nagkainitan sa Baclaran,"Nabalot ng tensyon ang ilang kalye sa Baclaran nang sitahin ng Metropolitan Manila Development Authority (MMDA) ang mga nagtitinda sa bangketa.  Sa ulat ni Luisito Santos sa GMA News TV ""Balitanghali"" nitong Huwebes, pinuna ni Colonel Memel Roxas ng Task Force Special Operation Bravo ang mga panindang nakalagpas na sa bangketa sa bahagi ng Taft Avenue  Galit na nakipagsagutan ang ilang tindera at iginiit na kasama sa nirerentahan nilang puwesto ang parteng iyon ng sidewalk.  Pinagpuputol din ng MMDA ang mga iligal na koneksyon ng kuryenteng ginagamit ng mga nagtitinda sa ilalim ng LRT Baclaran station.  Bukod dito, kinumpiska rin sa clearing operation ang mga paninda at kagamitang nakaharang sa daanan ng tao tulad ng mga kaha ng softdrinks at cooler.  Pinagsabihan at pinaglinis naman ang mga nagtitinda sa bahagi ng Redemptorist Road dahil sa mga nakakalat na basura at upos ng sigarilyo.  Pinapatay rin ang maiingay na sound system na nakaaabala umano sa mga nagsisimba sa Baclaran.  Walang naipakitang dokumento ang mga sinitang nagtitinda sa bangketa kaya't tuloy-tuloy ang pagbaklas ng MMDA sa mga iligal na pwesto.",Nabalot ng tensyon ang ilang kalye sa Baclaran nang sitahin ng Metropolitan Manila Development Authority (MMDA) ang mga nagtitinda sa bangketa.,"Enero 17, 2019 2:47pm GMT+08:00",https://www.gmanetwork.com/news/balitambayan/balita/681777/ilang-street-vendors-at-tauhan-ng-mmda-nagkainitan-sa-baclaran/story/
"Pasyente sa Valenzuela City, negatibo sa meningococcemia","Negatibo sa meningococcemia ang pasyenteng isinugod Valenzuela City Emergency Hospital batay sa isinagawang pagsusuri, ayon sa lokal na pamahalaan.  “Negatibo ang resulta ng isinagawang pagsusuri kaugnay ng hinihinalang kaso ng meningococcemia sa Valenzuela City Emergency Hospital (VCEH),” ayon sa inilabas na pahayag ng lokal na pamahalaan ng lungsod via Twitter post.  Una rito, sinabi ng VCEH na naratay sa ospital ang pasyente matapos makitaan ng mga sintomas ng meningococcemia tulad ng lagnat, pagsusuka at rashes.     BREAKING NEWS:  NEGATIBO ang resulta ng isinagawang pagsusuri kaugnay ng hinihinalang kaso ng Meningococcemia sa Valenzuela City Emergency Hospital (VCEH).      Dahil dito, ilang oras na isinara muna ang emergency room ng ospital para isagawa ang disinfection.    “Ang mode of transmission nito ay by direct contact or by aerial droplet,” ayon kay Health Secretary Francisco Duque III sa panayam ng ""News To Go.""    Ayon sa DOH, mayroong dalawang meningococcemia cases ang naitala sa Pateros at Navotas,  at gumaling na umano ang mga pasyente.  Iginiit ng kalihim na walang outbreak ng meningococcemia.    Paliwanag ni Duque, tinatayang  nasa 200 kaso ng meningococcemia ang naitatatala taun-taon. --","Negatibo sa meningococcemia ang pasyenteng isinugod Valenzuela City Emergency Hospital batay sa isinagawang pagsusuri, ayon sa lokal na pamahalaan.","Enero 17, 2019 8:39pm GMT+08:00",https://www.gmanetwork.com/news/balitambayan/balita/681839/pasyente-sa-valenzuela-city-negatibo-sa-meningococcemia/story/
"Residential area sa QC, sunog sa lakas ng apoy; mga kotse ng PDEA, nadamay","Ilang kabahayan ang nasunog sa mabilis na pagkalat ng apoy sa isang residential area sa Quezon City, na sinasabing nagmula sa napabayaang electric fan. Ang sunog, umabot sa Philippine Postal Office at nadamay din ang ilang sasakyan ng Philippine Drug Enforcement Agency (PDEA).    Sa ulat ni Susan Enriquez sa GMA News ""24 Oras,"" sinabing tinupok ng apoy ang residential area sa NIA Road, Brgy. Pinyahan pasado alas-dose ng tanghali nitong Huwebes.  Makikita sa kuha ni YouScooper Jerry Roque ang mga dikit-dikit na bahay na karamihan ay gawa sa light materials kaya makapal at maitim na usok ang nilikha ng apoy.  Sa isa pang kuha sa cellphone video, makikita ang tila nagngangalit na apoy mula sa itaas ng gusali ng Philippine Postal Office.  Hanggang sa tumawid na ito sa bakod ng post office kaya nadamay ang mga sasakyang nakaparada na pagmamay-ari ng PDEA.  Iniakyat sa ikalawang alarma ang sunog samantalang walang tigil ang pagbomba ng tubig ng mga bumbero para maapula ang sunog sa nagliliyab na mga sasakyan.  ""Isang bahay pa lang nasusunog, ngayon humingi na ako ng tulong sa mga kasama ko sa PDEA, niradyuhan ko na sila. Tapos kumuha ako ng tubig, eh sobrang bilis ng apoy, ayu'n na bumaba na 'yung apoy dito sa likod ng mga sasakyan. Halos sobrang init, hindi ko na kayang buhusan eh,"" sabi ni Conrad Carson, Post Office security guard.  Sa isang bahay nagsimula ang sunog, ayon sa mga awtoridad.  ""Based sa account ng ating witnesses, sa unattended na appliances, electric fan,"" sabi ni F/S Supt. Jaime Ramirez, Quezon City District Fire Marshall.  Sampung pamilya ang naapektuhan sa insidente, at ang isa ang bahagyang nasaktan nang tumalon mula sa kanilang bahay.  ""Umiwas tayong gumamit ng mga octopus connections. 'Yung ating mga hindi ginagamit na appliances, i-unplug natin,"" payo ni Ramirez.--","Ilang kabahayan ang nasunog sa mabilis na pagkalat ng apoy sa isang residential area sa Quezon City, na sinasabing nagmula sa napabayaang electric fan. Ang sunog, umabot sa Philippine Postal Office at nadamay din ang ilang sasakyan ng Philippine Drug Enforcement Agency (PDEA).","Enero 17, 2019 11:39pm GMT+08:00",https://www.gmanetwork.com/news/balitambayan/balita/681855/residential-area-sa-qc-sunog-sa-lakas-ng-apoy-mga-kotse-ng-pdea-nadamay/story/
"Lalaki, patay matapos mabundol ng SUV at tumama pa sa nabanggang UV express","Kalunos-lunos ang sinapit ng isang lalaki na tumawid sa San Mateo, Rizal dahil matapos siyang mabundol ng isang SUV, tumama pa siya sa UV Express na nasalpok din ng nakadisgrasya sa kaniyang sasakyan.    Sa ulat ni Cesar Apolinario sa GMA News ""24 Oras"" nitong Huwebes, inabutan pa habang nilalapitan ng lunas sa intersection ng General Luna Avenue at Batasan-San Mateo Road ng mga tauhan ng medic team ng San Mateo ang hindi pa nakikilalang biktima.  Hindi na siya umabot nang buhay nang dalhin sa ospital.  Sa CCTV video na ipinost Facebook ng San Mateo Rizal Action Center, makikita na sa bilis ng takbo ng nakadisgrasyong SUV na minamaneho ni Roland Cruz, bumaligtad ang nabangga niyang UV express na may sakay na apat na pasahero.  Nasugatan ang driver ng UV express at tatlong pasahero na kasamang nilapatan ng lunas ng medic team.  Aminado naman si Cruz na nawalan siya ng kontrol sa minamanehong sasakyan dahil sa antok.  Ayon sa pulisya, nakipag-ayos na ang mga nasugatang sakay ng UV express at nangako si Cruz na sasagutin ang lahat ng gastos sa mga nadisgrasya niya.  Hinihintay pa ang mga kaanak ng nasawing lalaki, habang nasa kustodiya ng pulisya si Cruz.--","Kalunos-lunos ang sinapit ng isang lalaki na tumawid sa San Mateo, Rizal dahil matapos siyang mabundol ng isang SUV, tumama pa siya sa UV Express na nasalpok din ng nakadisgrasya sa kaniyang sasakyan.","Enero 18, 2019 12:00am GMT+08:00",https://www.gmanetwork.com/news/balitambayan/balita/681856/lalaki-patay-matapos-mabundol-ng-suv-at-tumama-pa-sa-nabanggang-uv-express/story/
"Nagpapanggap ng MMDA enforcer, nahuli sa Quezon City","Inaresto at dinala sa Quezon City Police District Station 8 ang isang lalaking nagpapanggap umano na MMDA enforcer.    Sa ulat ng ""Balitangahali"" nitong Biyernes, kinilala ang suspek na si Eddie Baraquel, na nagsabing isinama lamang siya ng isang nagngangalang Anthony Salinas.  Batay sa record nd MMDA, si Salinas ay dati nilang casual enforcer .  Ayo sa mga pulis, raket ng mga nagpapanggap na enforcer na mag-escort ng mga delivery truck na dumaraan ng C5 Road papuntang SLEX upang hindi masita lalo na yung overloaded trucks.  Nahaharap si Baraguel ng usurpation of authority, at pati na rin umano si Salinas, na sa ngayon ay pinaghahanap na ng mga awtoridad.  Sa police station, ipinakita nila Assistant Secretary Celine Pialago ang ""glaring difference"" ng totoong enforcer na may last name patch, patch ng MMDA division, logo ng discipline office at ID at mission order na bitbit dapat ng enforcer all the time.",Inaresto at dinala sa Quezon City Police District Station 8 ang isang lalaking nagpapanggap umano na MMDA enforcer.,"Enero 18, 2019 2:20pm GMT+08:00",https://www.gmanetwork.com/news/balitambayan/balita/681906/nagpapanggap-ng-mmda-enforcer-nahuli-sa-quezon-city/story/
"2 lalaking sangkot daw sa pagnanakaw ng motor sa QC, patay sa engkuwentro","Patay ang dalawang lalaking sangkot umano sa pagnanakaw ng motorsiklo sa Barangay Vasra, Quezon City.  Ayon sa ulat ni Darlene Cay sa Balitanghali nitong Biyernes, nauwi sa palitan ng putok ang operasyon na ikinasa nila laban sa mga suspek na nakilala lamang sa alyas Ian at Jessie.  ""Kanina nagkaroon tayo ng magandang information... ng informant at nag-coordinate sa ANCAR natin at SOU. Kaya nagkaroon tayo ng buy-bust na bibilhin sana ulit 'yung motor. May nagtuturo na dito daw nakatira at dito tinatago 'yung mga nacarnap na motor,"" saad ni Police Senior Superintendent Enrico Vargas, hepe ng directorial staff ng Quezon City Police District (QCPD).  Nito lamang Martes, lumapit sa mga awtoridad ang biktimang si Eduardo Bernal upang isuplong ang insidenteng pagnanakaw ng kaniyang motorsiklo.  ""Pagtabi ko po ng konti, doon na po nagumpisang gitgitin nila ko. Tapos nung nagitgit po nila ko, nagutter po 'yung motor ko... bumaba po 'yung dalawang lalaki nakatutok na po sa akin 'yung baril,"" sabi ni Bernal.  Nakuha sa pinangyarihan ng engkuwentro ang ilang baril, pera at tatlo pang motorsiklo.  Inaalam pa ng mga awtoridad kung sangkot ang mga suspek sa malawakang pangangarnap sa lungsod.  ""Inaalam pa natin kung sangkot sila sa malakihang pangangarnap dito sa Quezon City,"" sabi ni Vargas.","Patay ang dalawang lalaking sangkot umano sa pagnanakaw ng motorsiklo sa Barangay Vasra, Quezon City.","Enero 18, 2019 3:20pm GMT+08:00",https://www.gmanetwork.com/news/balitambayan/balita/681917/2-lalaking-sangkot-daw-sa-pagnanakaw-ng-motor-sa-qc-patay-sa-engkuwentro/story/
"4th tranche ng salary hike para sa mga kawani ng LGU at GOCC, pinayagan ni Diokno","Pinayagan ni Budget Secretary Benjamin Diokno ang pagpapalabas ng fourth tranche ng salary increase ng mga kawani ng gobyerno. Iyon nga lang, para lang sa mga kawani ng lokal na pamahalaan (LGU) at government-owned and -controlled corporation (GOCC).  Sa isang pahayag nitong Biyernes, sinabi ni House Majority Leader Rolando Andaya Jr. na nakakuha siya ng dalawang circulars mula sa  DBM na pinapayagan ang LGUs at GOCCs na ilabas ang ikaapat na bahagi ng dagdag-sahod ng mga kawani sa ilalim ng Salary Standardization Law.  Pirmado ni Diokno ang Local Budget Circular No. 118 at Corporate Budget Circular No. 23 na may petyang January 15 at epektibo ng January 1.  Nakasaad sa Local Budget Circular No. 118 na ang kakailanganing pondo para ipatupad ang dagdag-sahod ay LGU personnel ay kukunin sa kanilang LGU funds.  Samantala, manggagaling naman sa aaprubahang corporate operating  budgets ang pondong gagamitin sa wage hike ng mga kawani ng GOCCs, batay sa nakasaad sa Corporate Budget Circular No. 23.  Kinumpirma ni Diokno na pagpirma sa naturang mga kautusan.  ""LGUs have their own budget hence can go ahead with the fourth tranche. Their IRA (internal revenue allotment) is automatically appropriated,"" paliwanag ng kalihim nang hingan ng komento ng GMA News Online.  ""For government corporations, they can also pay for the fourth tranche provided their corporate budget, which is independent of the general appropriations act, has been approved by their respective boards,"" dagdag pa ni Diokno.  Ayon kay Andaya, ang pagpapalabas ng naturang kautusan ay patunay na may paraan si Diokno kung nais nitong ibigay ang dagdag-sahod ng mga kawani ng gobyerno.  Nauna nang sinabi ni Diokno na hindi maipapatupad ang salary hike ng mga kawani ng gobyerno, kasama ang mga guro at uniformed personnel dahil hindi pa naaprubahan ng Kongreso ang 2019 national budget.  “Now, he realizes what he has to do. He has to implement the law granting salary increases to civil servants even under a reenacted budget. The twin circulars only mean that what we are saying is true all along. It is the DBM that has the tools to implement the salary increases even under a reenacted budget,” sabi ni Andaya sa pahayag.  “Sec. Diokno is just taking these employees hostage in a desperate bid to force Congress to approve his pet projects the soonest time possible. Kung gusto ni Sec. Diokno, puwede pala niyang ipa-release ang salary increase under SSL IV. Nagawa na niya ito ngayon sa LGUs at GOCC. Bakit di niya magawa sa iba pang offices?” dagdag ng kongresista.--","Pinayagan ni Budget Secretary Benjamin Diokno ang pagpapalabas ng fourth tranche ng salary increase ng mga kawani ng gobyerno. Iyon nga lang, para lang sa mga kawani ng lokal na pamahalaan (LGU) at government-owned and -controlled corporation (GOCC).","Enero 18, 2019 4:15pm GMT+08:00",https://www.gmanetwork.com/news/balitambayan/balita/681925/4th-tranche-ng-salary-hike-para-sa-mga-kawani-ng-lgu-at-gocc-pinayagan-ni-diokno/story/
Obispo ukol sa pag-atake sa pananampalataya ng Simbahan Katolika: 'Enough is enough',"Inihayag ng isang opisyal ng Catholic Bishops' Conference of the Philippines nitong Biyernes na panahon na para ipagtanggol ang pananampalataya laban sa nagnanais na wasakin ito.  Sabi ni Balanga Bataan Bishop Ruperto Santos sa Radio Veritas: ""Catholicism in the Philippines is under attack, ironically, from the highest governing official of the land. The Philippine church is in a stance where it has to defend its faith and beliefs. Enough is enough.""  Ayon pa sa obispo, ang tunay na mananampalataya ay handang ipagtanggol ang Simbahan laban sa paninira, panggigipit at pagbabanta sa buhay ng mga naglilingkod sa komunidad ng Diyos.  Gayunman, nilinaw ni Bishop Santos na ang paninindihan laban sa mga pag-atake sa Simbahan ay hindi paghihiganti kung hindi pagtatanggol sa Catholic faith.  ""Yes, the Bible taught us to reject revenge and retaliation and turn the other cheek but being a true follower of Christ does not mean we will turn a deaf ear to the verbal abuses hurled against the Catholic church and its clergies,"" paliwanag niya.  Matatandaan na ilang ulit nang nagbitiw ng pahayag si Pangulong Rodrigo Duterte laban sa mga alagad ng Simbahang Katoliko at hindi pagsang-ayon sa ilang katuruan nito.        Hinikayat pa ng pangulo ang mga istambay na pagnakawan at patayin ang mga obispo, na ayon kay Presidential spokesman Salvador Panelo, ay para lang umano sa mga obispo na maluluho at hindi sinusunod ang kanilang mga itinuturo.  Sinabi rin ni Panelo kamakailan na hindi dapat makialam ang Simbahan sa pamamalakad ng gobyerno.  Ayon kay Santos, hindi dapat manahimik na lang sa isang sulok ang mga mananampalataya at hayaan na magpatuloy na pag-atake sa kanilang relihiyon at paniniwala.  Aniya, dapat ihayag nila ang kanilang sariling pananaw.  Ngunit binigyan-diin ni Obispo na hindi kailangan ng Diyos ang tulong para ipagtanggol ang Kaniyang sarili.  ""After all, the Creator of heaven and earth does not need us or anybody to defend Him. The absolute truth remains that one day, those who mock God will face Him in the judgement throne and give an account for every single blasphemy said against Him,"" ayon sa obispo na ipinaalala na dapat lang na magsalita ang mga mananampalataya para ipagtanggol ang kanilang pananampalataya. — FRJ, GMA News",Inihayag ng isang opisyal ng Catholic Bishops' Conference of the Philippines nitong Biyernes na panahon na para ipagtanggol ang pananampalataya laban sa nagnanais na wasakin ito.,"Enero 18, 2019 5:16pm GMT+08:00",https://www.gmanetwork.com/news/balitambayan/balita/681936/obispo-ukol-sa-pag-atake-sa-pananampalataya-ng-simbahan-katolika-enough-is-enough/story/
"Jeep na may libreng wifi at cellphone charging, papasada sa Makati at Mandaluyong","Libreng wifi at cellphone charging sa jeep?  Ilan lang yan sa mga features ng electric jeepney na inilunsand nitong Biyernes ng eSakay, Inc., isang subsidiary ng Meralco.  May 15 unit ang bibiyahe sa rutang MRT Buendia-Mandaluyong City Hall sa pamamagitan ng Jupiter Street.  Mula 5 a.m. hanggang 12 a.m. ang pasada ng mga e-jeepney.     Ayon kay eSakay chairman Alfredo Panlilio, P9 ang minimum na pasahe, P15 naman ang bayad mula sa MRT hanggang sa city hall at vice versa.  Bukod sa libreng wifi at USB charging ports, ang mga e-jeepney ng e-Sakay ay meron ding GPS, CCTV at automated fare collection system para sa ayaw nang mag-abot ng bayad ng iba.",Libreng wifi at cellphone charging sa jeep?,"Enero 18, 2019 8:44pm GMT+08:00",https://www.gmanetwork.com/news/balitambayan/balita/681963/jeep-na-may-libreng-wifi-at-cellphone-charging-papasada-sa-makati-at-mandaluyong/story/
"Dagat sa Cebu, namula dahil sa maruming tubig galing sa pabrika","Ipinasara ng Environment Management Bureau (EMB) ang isang planta sa Talisay, Cebu dahil sa pagpapadaloy nito ng maruming likido sa dagat.  Ayon sa ulat ng “24 Oras"" nitong Biyernes, ipinasara ang pabrika matapos mapag-alaman ng mga otoridad mula sa EMB at ng licensing office ng Talisay City Hall na ang kulay pulang maruming likido na pinadadaloy sa dagat sa tabi ng Deca Baywalk sa Talisay, Cebu ay mula sa naturang establisyimento.  Ang pagtatapon ng maruming tubig sa dagat ay nakunan ng video ng isang Youscooper na tumangging ibigay ang pangalan.  Sinubukan ng GMA News na kunan ng pahayag ang may-ari ng pabrika ngunit ayon sa gwardiya, ayaw raw magbigay ng pahayag ng kanyang mga amo.","Ipinasara ng Environment Management Bureau (EMB) ang isang planta sa Talisay, Cebu dahil sa pagpapadaloy nito ng maruming likido sa dagat.","Enero 18, 2019 9:59pm GMT+08:00",https://www.gmanetwork.com/news/balitambayan/balita/681968/dagat-sa-cebu-namula-dahil-sa-maruming-tubig-galing-sa-pabrika/story/
"Nag-AWOL na sundalo, guro arestado sa QC drug bust","Arestado ang isang nag-AWOL na sundalo sa isang buy-bust operation  sa Quezon City nitong Sabado.  Sa ulat ng Super Radyo dzBB, kinilala ang suspek na si Danilo Calayan, na nakuhanan ng limang pakete ng hinihinalang shabu, at buy-bust money.  Naaresto rin ang isang guro na kinilala lamang sa alyas na Michael, na umano'y parkoyano ni Calayan.  Itinanggi ni Calayan na sa kanya ang mga nasabat na droga. Ngunit umamin siya na gumagamit ng shabu paminsan-minsan.  Nahaharap sa kaso ang dalawang suspek kaugnay sa paglabag sa Comprehensive Dangerous Drugs Act of 2002.",Arestado ang isang nag-AWOL na sundalo sa isang buy-bust operation  sa Quezon City nitong Sabado.,"Enero 19, 2019 5:24pm GMT+08:00",https://www.gmanetwork.com/news/balitambayan/balita/682040/nag-awol-na-sundalo-guro-arestado-sa-qc-drug-bust/story/
Anu-anong pagkain ang nilantakan ni Pacquiao matapos ang weigh-in?,"Pinilit ni pambansang kamao Manny Pacquiao na maibaba ang kanyang timbang sa pamamagitan ng pag-jump rope, ilang oras lamang bago ang official weigh-in sa laban nila ni Adrien Broner.  Kaya naman pagkatapos na pagkatapos makapasok sa weigh-in nang may timbang na 146 lbs, nilantakan kaagad ni Pacquiao ang mga paborito niyang pagkain.  Sa ulat ni Mariz Umali sa GMA News, sinabi ni Pacquiao na ilan sa mga kinain niya na ""as usual, Filipino food"" ay ang bulalo, chicken adobo, at daing  ""Hindi makalimutan ang daing eh. Para akong si Presidente [Rodrigo Duterte], may daing palagi,"" sabi ng buksingero. Bukod sa Pinoy food, dinagdagan pa ni Pacquiao ang mga putahe ng kebab.  Noong gabi bago ang weigh-in, sobra ng 3 lbs. ang bigat ni Pacquiao. Kinabukasan, napababa niya ito sa 148 lbs. At matapos nga ang jump rope ay pumasok na siya sa wakas sa weight limit.  ""Uminom kasi ako ng maraming tubig at kumain ako nung gabi,"" paliwanag ni Pacquiao.  Mapapanuod ang laban ni Pacquiao at Broner bukas ng Linggo.","Pinilit ni pambansang kamao Manny Pacquiao na maibaba ang kanyang timbang sa pamamagitan ng pag-jump rope, ilang oras lamang bago ang official weigh-in sa laban nila ni Adrien Broner.","Enero 19, 2019 8:58pm GMT+08:00",https://www.gmanetwork.com/news/balitambayan/balita/682047/anu-anong-pagkain-ang-nilantakan-ni-pacquiao-matapos-ang-weigh-in/story/
"Bahay ni Pacquiao sa LA, pinasok ng magnanakaw","Pinasok ng magnanakaw ang bahay ni Senador Manny Pacquiao sa Los Angeles habang nasa Las Vegas ang eight-time world champion kaugnay laban niya sa American boxer na si Adrien Broner.  Sa Twitter post ni GMA News' Mav Gonzales, sinabi na batay sa paunang imbestigasyon ng mga awtoridad, ang kuwarto ni Pacquiao ang target ng mga kawatan.  Nakita umanong magulo ang kuwarto at hindi pa alam ng mga awtoridad kung ano ang mga bagay na nawala sa bahay.  Ayon umano sa kapatid ni Pacquiao na si Bobby, kabilang ang mga designer items, jewelry, at safety vault ang nasabing kuwarto ng senador.  Sa video, makikita na binabantayan ng mga pulis ang naturang bahay ni Pacquiao.     Pacquiao’s house has been cordoned off. Cops saw the door open while patrolling around 4pm.      Hindi ito ang unang pagkakataon na pinasok ng mga kawatan ang bahay ni  Pacquiao sa LA. Nangyari na ito noong 2011 nang pagnakawan ang kaniyang mansion sa Hancock Park.  Apat katao ang naaresto sa naturang insidente.  Nitong Linggo, (PHL time) naipagtanggol ni Pacquiao ang kaniyang WBA welterweight belt nang talunin niya via unanimous decision si Broner.--",Pinasok ng magnanakaw ang bahay ni Senador Manny Pacquiao sa Los Angeles habang nasa Las Vegas ang eight-time world champion kaugnay laban niya sa American boxer na si Adrien Broner.,"Enero 21, 2019 3:16pm GMT+08:00",https://www.gmanetwork.com/news/balitambayan/balita/682196/bahay-ni-pacquiao-sa-la-pinasok-ng-magnanakaw/story/
"Nagprisintang kasambahay, nagnakaw daw ng cellphone at pera sa Muntinlupa","Isang cellphone at perang nagkakahalaga ng P15,000 ang natangay ng isang babaeng nagpanggap na kasambahay sa Barangay Putatan, Muntinlupa City.  Sa video na ipinalabas sa ulat ni Katrina Son sa Balitanghali nitong Lunes, mapapansin ang isang babae na nagmamadali at tumatakbo paalis ng isang subdivision nitong madaling-araw ng Enero 12.  Kuwento ng biktima, nagpakilala raw ang babae bilang Lisa na tubong Bicol at nagsabing gusto nitong mamasukan bilang kasambahay.  ""Nag-apply siya doon sa tita ko pero ang sabi naman ng tita ko wala naman siyang ipapasahod, irerefer na lang sa akin,"" sabi ng biktima.  Noong araw na iyon, nagpresinta raw si Lisa na linisin na ang kanilang kuwarto kung saan naroon ang ilang mahahalaga nilang gamit gaya ng cellphone at pera.  Ilang sandali pa, natangay na raw ang mga personal nilang kagamitan.  ""Pumunta lang ako sa kabilang kwarto tapos sabi ko kukunin ko 'yung phone ko... Parang ilang minutes pa talaga siya. Nakita ko nakasaksak na lang 'yung charger wala na 'yung phone,"" kuwento ng biktima.  Agad daw siyang bumaba para hanapin si Lisa subalit hindi na nila ito naabutan pa.  Nakita na lamang nila sa Facebook na marami na palang nabiktima ang suspek.  ""Noong naghahanap ako, tinype ko 'yung magnanakaw na katulong, mukha niya 'yung lumabas. Nakalagay doon nakapambiktima na siya sa Quezon City, Novaliches, sa Rizal,"" sabi ng biktima.  Isinuplong na ng biktima ang insidente sa mga awtoridad.","Isang cellphone at perang nagkakahalaga ng P15,000 ang natangay ng isang babaeng nagpanggap na kasambahay sa Barangay Putatan, Muntinlupa City.","Enero 21, 2019 4:00pm GMT+08:00",https://www.gmanetwork.com/news/balitambayan/balita/682206/nagprisintang-kasambahay-nagnakaw-daw-ng-cellphone-at-pera-sa-muntinlupa/story/
"CamSur Rep. Andaya, nagbitiw bilang House majority leader","Binakante ni Camarines Sur Rep. Rolando Andaya, Jr. ang kaniyang posisyon bilang House Majority Leader para pamunuan naman ang House committee on appropriations.  Sa sesyon ng Kamara de Representantes nitong Lunes, sinabi ni Andaya na tinanggap ng liderato ni Speaker Gloria Macapagal-Arroyo ang kaniyang pagbibitiw para pagtuunan niya ng pansin ang pagpasa ng P3.757-trilyong national budget na tinatalakay ng bicameral committee, kasama ang mga Senador.  Inirekomenda ni Andaya na pumalit sa kaniya bilang lider ng mayorya si Capiz Rep. Fredenil Castro, na sinuportahan naman ng mga kongresista.  Tiniyak ni Andaya na sisikapin niyang maging ""transparent, fair to all and responsive to the needs of our people"" ang 2019 general appropriations budget (GAB).  ""If transparency and accountability in the GAA will be my only legacy as House leader, so be it,"" pahayag ni Andaya, na nag-akusa kay Budget Secretary Diokno na may mga isiningit umanong pondo sa 2019 budget, partikular sa Department of Public Works and Highways.  Pero nilinaw ni Castro na walang kinalaman ang Malacañang sa nangyaring pagbabago sa kanilang posisyon.  Dagdag niya, noon pa umano ito nagpag-usapan bago pa man naupong majority leader si Andaya.  ""It's part of an understanding between two gentlemen,"" sabi ni Castro.--","Binakante ni Camarines Sur Rep. Rolando Andaya, Jr. ang kaniyang posisyon bilang House Majority Leader para pamunuan naman ang House committee on appropriations.","Enero 21, 2019 10:52pm GMT+08:00",https://www.gmanetwork.com/news/balitambayan/balita/682259/camsur-rep-andaya-nagbitiw-bilang-house-majority-leader/story/
"Drug suspect, patay matapos daw manlaban sa QC","Patay ang isang drug suspect nang manlaban umano sa mga pulis sa isinagawang buy-bust operation sa Quezon City, ayon sa ulat ni Athena Imperial sa Unang Baluta nitong Martes.  Nakahalata umano ang suspek nang makipagtransaksyon sa pulis na nagpanggap na buyer sa isang compound sa Cotabato Street sa Barangay Alicia nitong Lunes ng gabi.  “Ang report sa 'kin nagkabunutan silang dalawa. Bumunot ito kaya bumunot na rin ang pulis natin,” sabi ng hepe ng Quezon City Police District na si Chief Superintendent Joselito Esquivel Jr.  Ayon kay Esquivel, dalawa raw ang inaasahan nilang tulak na darating sa ikinasa nilang buy-bust operation pero ang nasawing suspek na kinilala lamang bilang alyas Cris Baba ang dumating.  Madalas daw na nagbabagsak ng shabu sa Barangay Alicia si alyas Cris, pero sabi naman ng opisyal ng barangay na dayo lang ang nasabing suspek.  “Hindi ko kilala 'yan. Kasi pag dito sa barangay, halos kilala mo lahat ng tao rito,” sabi ng barangay kagawad na si Ding Flores.  Ayon pa kay Flores, madalas daw na may naarestong tulak sa kanilang lugar pero ito raw ang unang pagkakataon na nagkaroon ng engkwentro sa operasyon.  Nakuha sa suspek ang limang bulto ng shabu na nagkakahalagang P170,000.  Bukod sa shabu, isang kalibre .45 na baril at boodle money rin ang nakuha mula sa suspek.  “Ang nakikita kasi nila 'yung presyo. Hindi nila nakikita na kapag nahuli ka ng pulis, kung hindi nanlaban 'yan, huhulihin ng pulis 'yan, singko-onse 'yan. Ibig sabihin life sentence ka diyan,” ani Esquivel.","Patay ang isang drug suspect nang manlaban umano sa mga pulis sa isinagawang buy-bust operation sa Quezon City, ayon sa ulat ni Athena Imperial sa Unang Baluta nitong Martes.","Enero 22, 2019 9:05am GMT+08:00",https://www.gmanetwork.com/news/balitambayan/balita/682288/drug-suspect-patay-matapos-daw-manlaban-sa-qc/story/
"Mahigit P239M jackpot prize sa Grand Lotto 6/55, solong tinamaan","Isang mananaya ang nanalo nang mahigit P239 milyon matapos tamaan ang winning combination ng Grand Lotto 6/55 draw nitong Lunes ng gabi, Enero, 21, 2019.  Sa website ng Philippine Charity Sweepstakes Office, nakasaad na isang mananaya lang ang nakakuha ng winning combination  na 17-07-38-08-05-10.  Umaabot ang premyo nito sa halagang P239,204,944.00.  September 2018 nang huling may tumama sa Grand Lotto 6/55 draw.  Samantala, wala namang nanalo sa 6/45 draw na ang winning combination  ay 13-30-32-16-09-20, at mahigit P59 milyon ang premyo. --","Isang mananaya ang nanalo nang mahigit P239 milyon matapos tamaan ang winning combination ng Grand Lotto 6/55 draw nitong Lunes ng gabi, Enero, 21, 2019.","Enero 21, 2019 10:28pm GMT+08:00",https://www.gmanetwork.com/news/balitambayan/balita/682254/mahigit-p239m-jackpot-prize-sa-grand-lotto-6-55-solong-tinamaan/story/
"Lalaking makikipagkita sa chatmate, nahulihan ng shabu sa QC","Nahulihan ng shabu ang isang lalaki na makikipagkita lang sana sa kanyang chatmate sa Samar Avenue, Quezon City, ayon sa ulat ni James Agustin sa Unang Balita nitong Martes.  Ang hindi alam ng suspek na kinilalang si Michael Bañares, police asset pala ang chatmate niya.  Nagdala pa naman siya ng shabu para rito.  “'Yun lang po yung dala,  yung pinakamaliit lang po. Bale po ang nangyari po sir, yung may ka-chatmate po ako. Gusto ko po siya makita. Nag-request po siya sa akin ng drugs,” kwento ni Bañares na isang tricycle driver.  Nakumpiska ng mga pulis ang tatlong sachet ng droga mula sa kanya.  Dumarayo pa raw si Bañares sa Quezon City mula Mandaluyong para lang magbenta ng shabu, ayon sa pulisya.","Nahulihan ng shabu ang isang lalaki na makikipagkita lang sana sa kanyang chatmate sa Samar Avenue, Quezon City, ayon sa ulat ni James Agustin sa Unang Balita nitong Martes.","Enero 22, 2019 12:53pm GMT+08:00",https://www.gmanetwork.com/news/balitambayan/balita/682313/lalaking-makikipagkita-sa-chatmate-nahulihan-ng-shabu-sa-qc/story/
"Magkapatid na empleyado ng Parañaque City Hall, huli dahil sa droga","Arestado ang magkapatid na empleyado ng Parañaque City Hall dahil sa pagiging protektor umano ng ilegal na droga sa Barangay San Dionisio.  Ayon sa ulat ni Jun Veneracion sa ""Balitanghali"" nitong Martes, kinilala ang magkapatid na sina Salah at Salman Mohamad na nakuhaan ng apat na baril, dalawang granada at mga bala nang arestuhin.  Bukod sa magkapatid, inaresto rin ang kanilang kasamang si Allan Acmad Barudi  na dinala naman sa ospital matapos tumalon mula sa ikalawang palapag ng isang bahay na nilusob ng mga pulis.  Samantala, nakatakas naman ang ama ng magkapatid na si Salih na target din ng operasyon.  Ayon kay National Capital Region Police Office (NCRPO) chief Police Director Guillermo Eleazar, ang pamilyang Mohamad daw ang nagproprotekta ng bentahan ng ilegal na droga sa lugar.  Tumangging magbigay ng pahayag ang magkapatid at sinabing abogado na lang daw nila ang sasagot sa mga akusasyon laban sa kanila.",Arestado ang magkapatid na empleyado ng Parañaque City Hall dahil sa pagiging protektor umano ng ilegal na droga sa Barangay San Dionisio.,"Enero 22, 2019 3:43pm GMT+08:00",https://www.gmanetwork.com/news/balitambayan/balita/682343/magkapatid-na-empleyado-ng-paranaque-city-hall-huli-dahil-sa-droga/story/
"Tren na gawa ng DOST, isasalang sa pagsusuri ng PNR sa Marso","Sisimulan na ng Philippine National Railways (PNR) sa Marso ang pagsusuri sa mga hybrid electric train na gawa ng Department of Science and Technology (DOST).  Ayon kay Goddes Libiran, tagapagsalita ng Department of Transportation’s (DOTr), gagawin ang pagsusuri para matiyak kung ligtas itong gamitin ng publiko.  “It will still have to be certified as usable by the PNR. Validation testing pa lang,” sabi ni Libiran sa GMA News Online.  Ang PNR ang namamahala sa operasyon ng tren mula sa Caloocan hanggang Calamba, Sipocot hanggang Naga, at Naga hanggang Legaspi. Pero suspindido sa ngayon ang operasyon ng Calamba-Sipocot line.  Inilunsad noong 2017, ang hybrid electric train ay may habang 40 meters at maximum speed na 50 kilometers per hour. Bahagi ito ng kontribusyon ng DOST sa mungkahing mabawasan ang masikip na daloy ng trapiko sa Metro Manila.  “This newest Filipino innovation also produces less smoke emission compared with existing mass transport vehicles, making it an eco-friendly mode of transport,” ayon sa DOST. —",Sisimulan na ng Philippine National Railways (PNR) sa Marso ang pagsusuri sa mga hybrid electric train na gawa ng Department of Science and Technology (DOST).,"Enero 22, 2019 4:40pm GMT+08:00",https://www.gmanetwork.com/news/balitambayan/balita/682360/tren-na-gawa-ng-dost-isasalang-sa-pagsusuri-ng-pnr-sa-marso/story/
"Grade 4 student na 'di nagdala ng ballpen, sinampal at sinakal umano ng guro","Isang lalaking Grade 4 student ang sinampal at sinakal umano ng kanyang guro sa loob ng silid-aralan ng isang paaralan sa Tondo, Maynila nitong Martes.  Ayon sa biktima, nagalit daw ang guro dahil hindi siya nagdala ng ballpen.  Sa ulat ni Lei Alviz sa ""24 Oras,"" makikitang bakas pa sa pisngi at batok ng estudyante ang sinabing pananakit ng guro.  Kuwento ng bata: ""Sinakal po ako at sinampal habang dinidikdik po ako sa bakal. Wala po kasi akong ballpen, tapos bibili ako ng ballpen, ayaw niya po ako palabasin. Natulog na lang po ako tapos paggising ko po, nagche-check na po, bigla na lang akong sinampal t'saka sinakal.""  Ang pananakit ng guro na nangyari umano nitong Martes ng tanghali, nasaksihan pa raw ng mga kamag-aral ng bata. ""Sinakal po, saka ginanu'n, sinuntok po,"" kuwento ng isa.   Ang lolo ng bata, napasugod sa eskuwelahan.  ""Gusto ko na rin siyang hablutin kanina eh. Handa raw siyang mamatay, handa raw siyang makulong. Pinapatawag pa nga 'yung pamilya namin,"" anang lolo.  Dagdag niya: ""Ipatanggal natin ang lisensya, kung anong maganda, ipakulong natin, kung anong maganda. Kung anong magiging asunto niya.""  Nagpa-blotter na at nagbigay ng statement sa pulisya ang pamilya ng bata.  Sasailalim din ang biktima sa medico legal.  ""Kung sakali man na 'yung sinasabi ng bata ay may katotohanan, makikipag-ugnayan kami sa DSWD (Department of Social Welfare and Development) at maari naming arestuhin 'yung teacher,"" ayon kay Police Superintendent Gene Licud, station commander ng MPD Station 7.  Wala na ang inirereklamong titser sa eskuwelahan nang puntahan ito ng GMA News, pero ayon sa guidance counselor tumanggi muna itong magsalita sa harap ng camera.  Iimbestigahan ng pamunuan ng paaralan ang insidente at ibibigay sa bata kung ano ang kakailanganin niyang intervention.  Maaring maharap ang guro sa reklamong paglabag sa Republic Act 7610 o ""Special Protection of Children Against Abuse, Exploitation and Discrimination Act.""","Isang lalaking Grade 4 student ang sinampal at sinakal umano ng kanyang guro sa loob ng silid-aralan ng isang paaralan sa Tondo, Maynila nitong Martes.","Enero 22, 2019 8:43pm GMT+08:00",https://www.gmanetwork.com/news/balitambayan/balita/682401/grade-4-student-na-di-nagdala-ng-ballpen-sinampal-at-sinakal-umano-ng-guro/story/
"Lalaki, nag-propose sa kaniyang girlfriend sa gitna ng Ati-Atihan Festival","Kinilig ang mga netizens sa proposal ng isang lalaki sa kaniyang kasintahan sa kalagitnaan ng piyesta ng Ati-atihan Festival sa Kalibo, Aklan.  Sa GMA News ""Unang Balita"" nitong Miyerkoles, sinabing nagulat ang mga nakikipiyesta nang huminto bigla ang tugtugan. 'Yun pala, nag-propose si Reg sa girlfriend niyang si Mary Jorelly.  Nakuha naman niya ang matamis na ""Yes!"" ng dalaga.  Sinabi ng uploader ng video na nakipagkuntsaba siya para kunan ang marriage proposal ni Reg kay Mary Jorelly sa tapat ng cathedral.","Kinilig ang mga netizens sa proposal ng isang lalaki sa kaniyang kasintahan sa kalagitnaan ng piyesta ng Ati-atihan Festival sa Kalibo, Aklan.","Enero 23, 2019 11:24am GMT+08:00",https://www.gmanetwork.com/news/balitambayan/balita/682454/lalaki-nag-propose-sa-kaniyang-girlfriend-sa-gitna-ng-ati-atihan-festival/story/
"Mag-among galing sa sabungan, tinambangan sa Bulacan; napanalunan, nawawala","Nasawi ang dalawang lalaking mag-amo na kagagaling lamang sa sabungan matapos silang tambangan at pagbabarilin ng mga nakamotorsiklong salarin sa Meycauayan, Bulacan.  Kinuha rin daw ang perang kanilang napanalunan sa sabong.  Ayon sa ulat ni Allan Gatus ng Super Radyo dzBB sa ""Balitanghali,"" sinabing sakay ng isang kotse ang mag-among sina Andres Limcuando at Rodelio Ampunin nang tambangan sila ng dalawang suspek sa McArthur Highway pasado alas-2 ng madaling araw nitong Miyerkoles.  Sinabi ni Chief Inspector Alexander Dioso, officer in charge ng Meycauayan Police Station, na habang sila'y pinagbabaril ay nakuha pa ni Limcuando na i-atras ang kaniyang sasakyan nang 20 metro, pero sinundan sila ng putok ng mga suspek.  Halos maburdahan ng tama ng bala ang mga salamin ng kotse dahil sa walang tigil na pagpapaulan ng bala ng mga suspek sa sasakyan ng mga biktima, na kanilang ikinasawi.  Nang mag-imbestiga, nawawala rin umano ang bag na pinaglalagyan ng perang kanilang napanalunan sa sabungan sa Marilao.  Umaasa ang mga awtoridad na nakunan ng mga CCTV camera ang pamamaril sa mga biktima na makakatulong sa kanilang imbestigasyon.","Nasawi ang dalawang lalaking mag-amo na kagagaling lamang sa sabungan matapos silang tambangan at pagbabarilin ng mga nakamotorsiklong salarin sa Meycauayan, Bulacan.","Enero 23, 2019 4:21pm GMT+08:00",https://www.gmanetwork.com/news/balitambayan/balita/682500/mag-among-galing-sa-sabong-tinambangan-sa-bulacan-napanalunan-nawawala/story/
"Dekalidad na stop-motion effect sa basketball, ginawa ng isang amateur videographer","Pinatunayan ng isang videographer sa Las Piñas City na hindi hadlang ang kawalan ng high-tech na camera para makagawa ng isang dekalidad na video with stop-motion effect pa.  Sa GMA News ""Unang Balita"" nitong Miyerkoles, makikita ang pagkuha ni Crismel Gida ng video ng kaniyang mga katropa habang nagba-basketball.  Diskarte lamang, kasama ang saglit na pagpigil ng kaniyang mga kaibigan, kuhang-kuha na ang stop motion effect ng laro.  Ayon kay Cris, ginawa niya ito bilang patunay sa iba pang videographer na hindi hadlang ang kakulangan sa gamit sa pagkuha ng video.  Paganahin lamang ang imahinasyon at tiyak ang isang magandang output.",Pinatunayan ng isang videographer sa Las Piñas City na hindi hadlang ang kawalan ng high-tech na camera para makagawa ng isang dekalidad na video with stop-motion effect pa.,"Enero 23, 2019 6:21pm GMT+08:00",https://www.gmanetwork.com/news/balitambayan/balita/682522/dekalidad-na-stop-motion-effect-sa-basketball-ginawa-ng-isang-amateur-videographer/story/
"Live-in partners na tulak daw ng shabu, arestado sa QC","Arestado ang dalawang magkasintahan na magkasama rin umano sa pagtulak ng droga sa isang buy-bust operation sa Annapolis Street, Cubao, Quezon City nitong Huwebes ng gabi.  Ayon sa Quezon City Police District (QCPD), modus daw ng dalawa ang kunwaring pamamasada pero nambabagsak pala ng droga sa kanilang customer.  Sa ulat ni James Agustin sa ""Balitanghali"" nitong Miyerkules, nasabing nabilhan si Nerisa Grace Barretto at ang ka-live-in niyang si Romel Casaljay ng P500 halaga ng shabu.  Ayon kay Police Senior Inspector Ramon Aquiatan, hepe ng drug enforcement unit (SDEU) ng QCPD Station 7: ""Ang modus operandi nitong mag-asawa na ito sasakay sa tricycle, kunwari namamasada at ibabagsak 'yung kanilang illegal na droga doon sa kanilang customers.""  Kabilang si Casaljay sa drug watchlist at nauna nang naaresto ang kapatid niya noong nakaraang linggo.  Si Barreto naman ang itinuro ng kapatid ni Casaljay na pinagkunan niya ng droga.  Sa kabuuan, 14 na sachet ng umano'y shabu na may street value na P7,000 ang nakuha sa mga suspek.  Ayon kay Aquiatan: ""Ang mga parokyano nitong mga ito, mga taga-doon din sa barangay, mga tricycle drivers, mga nagta-trabaho 'dun sa palengke at saka 'yung mga jeepney drivers.""  Todo sa iyak si Barretto at iginiit na hindi raw siya tulkak ng shabu.  Ang sabi naman ni Casaljay: ""Bumabiyahe lang po kami ng tricycle, sir. 'Yun oi, bigla lang kaming tinanong,a kala po namin, pasahero.""","Arestado ang dalawang magkasintahan na magkasama rin umano sa pagtulak ng droga sa isang buy-bust operation sa Annapolis Street, Cubao, Quezon City nitong Huwebes ng gabi.","Enero 23, 2019 4:54pm GMT+08:00",https://www.gmanetwork.com/news/balitambayan/balita/682506/live-in-partners-na-tulak-daw-ng-shabu-arestado-sa-qc/story/
"Ina, ginagamit umano ang 11-anyos na anak sa pagtutulak ng droga","Nadawit sa operasyon kontra-droga nitong Martes ang isang 11-anyos na bata sa Bacoor, Cavite na isinasama umano ng kaniyang ina sa pagtutulak ng ipinagbabawal na gamot.  Sa ulat ni John Consulta sa GMA News TV State of the Nation with Jessica Soho nitong Miyerkules, humahagulgol ang anak ng suspek na si Nafisah Borah matapos silang arestuhin ng mga pulis.  Batay sa imbestigasyon, laging isinasama ng suspek ang kaniyang anak sa mga iligal na pakikipag-transaksyon sa matataong lugar.  ""Parang cover itong bata eh para hindi siguro mapaghinalaan, lalo na ngayon na ongoing 'yung mga Comelec checkpoint natin dyan, kung ma-checkpoint siya dyan may kasamang bata, hindi rin siya mapaghihinalaan o mapagdududahan,"" ayon kay Police Superintendent Vic Cabatingan, hepe ng Bacoor Police.  Nakuha sa sasakyan ni Borah ang 21 gramo ng pinaghihinalaang high-grade shabu na nagkakahalaga umano ng P142,000.  Ayon sa pulisya, bulto-bulto kung magbenta ng droga ang suspek at mga tulak rin sa ibang lugar ang kaniyang mga parokyano.  Inaresto rin sa follow-up ang kamag-anak ni Borah na si Japar Renandang.  Itinanggi ng mga suspek ang alegasyon.  Ilalagay naman sa kustodiya ng Department of Social Welfare and Development ang anak ni Borah.  Ayon sa tala ng Real Numbers PH, 1,861 mga batang siyam hanggang 17 taong gulang ang nasagip ng mga awtoridad sa mga operasyon kontra-droga mula Hulyo 2016 hanggang Nobyembre 2018.","Nadawit sa operasyon kontra-droga nitong Martes ang isang 11-anyos na bata sa Bacoor, Cavite na isinasama umano ng kaniyang ina sa pagtutulak ng ipinagbabawal na gamot.","Enero 23, 2019 10:42pm GMT+08:00",https://www.gmanetwork.com/news/balitambayan/balita/682547/ina-ginagamit-umano-ang-11-anyos-na-anak-sa-pagtutulak-ng-droga/story/
Mag-ina naputulan ng mga paa matapos mabundol ng kotse,"Naputulan ng mga paa ang isang mag-inang naglalakad lang sa gilid ng kalsada sa Naga City, Camarines Sur, ayon sa ulat sa Unang Balita.  Sa kuha ng CCTV, makikita ang si Christine Pelo ang ang kanyang 12 anyos na anak sa may poste ng ilaw.  Makikita ang isang kotse na biglang nawala sa lane at nabundol ang mag-ina.  Tumilapon ang mga biktima at agad natulungan ng mga tao sa lugar.  Ang driver ng nasabing kotse ay nakilala na si Mine Olos, 40 taong gulang.  Dinala sa ospital ang mag-ina.  Handa daw sagutin ng driver ang pagpapagamot sa mga biktima.","Naputulan ng mga paa ang isang mag-inang naglalakad lang sa gilid ng kalsada sa Naga City, Camarines Sur, ayon sa ulat sa Unang Balita.","Enero 24, 2019 5:47am GMT+08:00",https://www.gmanetwork.com/news/balitambayan/balita/682567/mag-ina-naputulan-ng-mga-paa-matapos-mabundol-ng-kotse/story/
"Fil-Am na dating US Army, arestado sa buy-bust operation sa Cubao","Isang Filipino-American na dating miyembro ng US Army ang arestado sa ikinasang buy-bust operation ng pulis sa Cubao, Quezon City, ayon sa ulat ni James Agustin sa Unang Balita nitong Huwebes.  Inaresto ang suspek na si Allan Gayoso matapos mabilhan ito ng P500 halaga ng shabu sa Brgy. E. Rodriguez. Bukod sa nabiling item, may nakuha pa sa kanya na 10 sachets ng shabu na may street value na P6,500.  Ayon kay Superintendent Giovanni Caliao, hepe ng Cubao Police Station, 2007 pa na-discharge si Gayoso sa US Army.  ""Na-discharge po siya sa serbisyo way back 2007 and actually yung pag-stay niya dito sa Cubao nag-start lang last year. Galing siyang Amerika,"" ani Caliao.  Dagdag pa ni Caliao, pabalik na sana sa Amerika si Gayoso ngayon taon.  Ilang buwan na raw nagbebenta ng shabu si Gayoso at ang kanyang mga parokyano ay mga naglalaro ng E-Games.  ""Ang usual na nakikipag-transact sa kanya sa iligal na droga is itong mga karaniwang naglalaro sa E-Games, sabi nga yung online bingo, yung magdamagang nagsusugal,"" ani Caliao.  Tumangging magbigay ng pahayag si Gayoso, na nahaharap sa reklamong paglabag sa Comprehensive Dangerous Drugs Act. —","Isang Filipino-American na dating miyembro ng US Army ang arestado sa ikinasang buy-bust operation ng pulis sa Cubao, Quezon City, ayon sa ulat ni James Agustin sa Unang Balita nitong Huwebes.","Enero 24, 2019 7:49am GMT+08:00",https://www.gmanetwork.com/news/balitambayan/balita/682571/fil-am-na-dating-us-army-arestado-sa-buy-bust-operation-sa-cubao/story/
2 hinihinalang magnanakaw patay nang manlaban kontra pulis-QC,"Napatay umano sa engkuwentro kontra pulis ang dalawang hinihinalang magnanakaw sa Barangay Holy Spirit, Quezon City, madaling-araw nitong Huwebes.  Pahayag ng hepe ng Batasan Police sa ""Unang Balita,"" may tumawag sa police hotline tungkol sa tangkang pagnanakaw ng apat na lalaki sa isang mini-mart sa Sto. Niño Street.  Nang rumesponde ang mga pulis, nagpulasan ang mga suspek na akma raw na sisirain ang padlock ng tindahan.  Tumakas umano ang dalawa sa apat sakay ng dalawang motorsiklo. At ang dalawa naman daw ay naiwanan at tumakbo.  Hinabol ng mga awtoridad ang mga tumakas at nang masukol ay pinaputukan ang mga pulis. Nang gumanti ng putok ay agad na napuruhan ang dalawang suspek.  Kasalukuyan pang inaalam ng SOCO ang mga kalibre ng baril na ginamit ng dalawa. Inaalam pa rin ang kanilang pagkakakilanlan.  Patuloy naman ang follow-up operation laban sa dalawang pang nakatakas.","Napatay umano sa engkuwentro kontra pulis ang dalawang hinihinalang magnanakaw sa Barangay Holy Spirit, Quezon City, madaling-araw nitong Huwebes.","Enero 24, 2019 9:01am GMT+08:00",https://www.gmanetwork.com/news/balitambayan/balita/682577/2-hinihinalang-magnanakaw-patay-nang-manlaban-kontra-pulis-qc/story/
"Dating BOC chief na si Lapeña, kinasuhan ng NBI kaugnay ng nakalusot umanong shabu shipment","Isinama ng National Bureau of Investigation (NBI) na respondent si dating Customs commissioner Isidro Lapeña kaugnay sa umano'y shabu shipment na itinago sa mga magnetic lifter na nadiskubre sa Maynila at Cavite noong nakaraang taon.  Reklamong dereliction of duty, violation of the Anti-Graft and Corrupt Practices Act, at grave misconduct ang isinampa ng NBI laban kay Lapeña sa Department of Justice nitong Huwebes.  Ayon sa NBI, bilang lider ng BOC, dapat kasuhan si Lapeña dahil sa kabiguan umano nitong papanagutin ang mga nagpasok o consignees ng mga magnetic lifter na nadiskbre sa Manila International Container Port (MICP) at sa isang bodega sa General Mariano Alvarez, Cavite noong nakaraang taon.  May nakitang 355 kilo ng shabu na nagkakahalaga ng P2.4 bilyon sa dalawang magnetic lifters na nakita sa MICP. Samantala,  wala namang nakitang shabu sa apat na magnetic lifters na nakita sa Cavite. Gayunman, naniniwala ang Philippine Drug Enforcement Agency na pinaglagyan din ang mga ito ng droga.  ""His deliberate intent to favor the violator was manifested by the fact that, in spite the violators were identified by Commissioner Lapeña, he did not prosecute or cause the prosecution of the violators,"" ayon sa NBI.  May isinampa ring kaso noong nakaraang taon ang PDEA kaugnay sa mga magnetic lifter pero hindi kasama sa mga respondent si Lapeña.  Kasama rin sa mahigit 40 akusado sa isinampang reklamo ng NBI si dating Customs intelligence officer Jimmy Guban, na kasalukuyang nasa ilalim ng witness protection. Nasa listahan din sina dating Senior Superintendent Eduardo Acierto, dating -PDEA deputy director general for administration Ismael Gonzales Fajardo Jr., at dating Customs deputy commissioner Ricardo Quinto.  Noong nakaraang Oktubre, inalis ni Pangulong Rodrigo Duterte sa BOC si Lapeña at inilipat sa Technical Education and Skills Development Authority.  Pumalit naman kay Lapeña sa BOC si retired Armed Forces chief of staff Rey Leonardo Guerrero. --",Isinama ng National Bureau of Investigation (NBI) na respondent si dating Customs commissioner Isidro Lapeña kaugnay sa umano'y shabu shipment na itinago sa mga magnetic lifter na nadiskubre sa Maynila at Cavite noong nakaraang taon.,"Enero 24, 2019 7:04pm GMT+08:00",https://www.gmanetwork.com/news/balitambayan/balita/682669/dating-boc-chief-na-si-lapena-kinasuhan-ng-nbi-kaugnay-ng-nakalusot-umanong-shabu-shipment/story/
"12-anyos na babae, ginilitan sa loob ng kanilang bahay; tiyuhin, kabilang sa iniimbestigahan","Duguan at wala nang buhay nang matagpuan ang isang 12-anyos na dalagita sa loob ng kanilang bahay sa Caloocan City.  Hinala ng pamilya ng biktima, baka kakilala nila ang salarin.    Sa ulat ni Katrina Son sa GMA News TV ""Balitanghali"" nitong Huwebes, kinilala ang biktima na si Myrrhaquel Singson, na nagtamo ng laslas sa leeg.  Alas-dose pa lang daw ng tanghali ay nakauwi na ang biktima sa kanilang bahay sa Shelterville subdivision mula sa paaralan dahil half-day lamang ito bunga ng exam week.  Pero nang dumating ang kasambahay ng pamilya para magluto ng kakainin ni Myrrhaquel, nakita na niya mula sa bintana ng kusina ang biktima na nakahandusay, duguan at wala nang buhay.  Ang ama ng biktima na si Colenso Singsong, nasa trabaho raw nang malaman nang masamang nangyari sa anak.  Sa imbestigasyon ng pulis, lumilitaw na walang forced entry na nangyari sa bahay at dalawang cellphone ang nawawala.  Dahil dito, hinihinala ng pamilya na posibleng kakilala nila ang salarin. Ayon kay Colenso, tanging ang bayaw niya ang may susi sa kanilang bahay bukod sa kanila.  Nakiligo pa raw ito sa kanila nang tanghali at ito raw ang huling nakakita sa kaniyang anak, ayon pa sa ama ng biktima.  Umalis umano ng bahay ang kaniyang bayaw mag-aalas-tres ng hapon bago natagpuan ng kanilang kasambahay na wala nang buhay ang biktima.  Ilang person of interest ang iniimbestigahan na ng pulisya at kasama na rito ang bayaw ni Colenso. --","Duguan at wala nang buhay nang matagpuan ang isang 12-anyos na dalagita sa loob ng kanilang bahay sa Caloocan City.  Hinala ng pamilya ng biktima, baka kakilala nila ang salarin.","Enero 24, 2019 4:36pm GMT+08:00",https://www.gmanetwork.com/news/balitambayan/balita/682641/12-anyos-na-babae-ginilitan-sa-loob-ng-kanilang-bahay-tiyuhin-kabilang-sa-iniimbestigahan/story/
16-anyos na binatilyo muntik mabulag dahil sa sumabog na baterya ng cellphone,"Isang 16-taong-gulang sa Odiongan, Romblon ang hirap na idilat ng kanyang mga mata matapos sumabog ang baterya ng kanyang cellphone malapit sa kanyang mukha.  Ayon sa ulat sa QRT, nagcha-charge ng kanyang cellphone ang biktima nang buksan niya ang likuran nito at subkang tanggalin ang baterya.  Bigla raw sumabog ang baterya matapos itong matanggal.  Natalsikan daw ang kanyang mukha ng pulbos mula sa sumabog na baterya.  Isinugod siya sa ospital kung saan nilinis ang kanyang mga mata.","Isang 16-taong-gulang sa Odiongan, Romblon ang hirap na idilat ng kanyang mga mata matapos sumabog ang baterya ng kanyang cellphone malapit sa kanyang mukha.","Enero 24, 2019 8:31pm GMT+08:00",https://www.gmanetwork.com/news/balitambayan/balita/682680/16-anyos-na-binatilyo-muntik-mabulag-dahil-sa-sumabog-na-baterya-ng-cellphone/story/
"Shabu na isiniksik sa straw, nakuha mula sa ilang gambling suspect sa Cavite","Buo-buong butil ng shabu na nakasiksik sa pira-pirasong straw ang nadiskubre ng mga operatiba na nagsasagawa ng anti-gambling operation sa loob ng isang bahay sa Bacoor, Cavite.  Sa ulat ni John Consulta sa ""24 Oras"" nitong Huwebes, makikita sa video ang pagsalakay ng Bacoor City police sa lugar kung saan pinaupo at kinapkapan ang ilang mga naglalaro ng billiards, fruit game at video karera.  Dito napansin ng mga operatiba ang putol-putol na straw na nakuha sa ilang suspek.  Ayon kay Police Superintendent Vic Cabatingan, hepe ng Bacoor City police, ""First time natin itong na-encounter na straw inilagay. Kung hindi mo taktakin talaga, hindi mo silipin talaga, hindi mo makikita na may shabu doon sa loob.""  Matapos isagawa ang isang follow-up operation, umabot sa 11 ang bilang ng mga suspek na naaresto.  Arestado naman sa buy-bust operation sa Dasmariñas ang dalawang Nigerian na nahulihan ng  P680,000 halaga ng shabu.  Ang mga suspek na si Henry Ogu at John Ude, nagpakilala raw bilang international student at church missionary.  Inaalam pa ng Cavite police ang supplier at iba pang parokyano ng mga naarestong dayuhan.  Ayon kay Cavite Provincial Police Office director Police Superintendent William Segun: ""Meron naman tayong nakuhang cellphone kung saan makikita natin kung sino ang kanilang mga transactions. Aalamin natin kung may kasabwat na foreign nationals or mga Filipino nationals.","Buo-buong butil ng shabu na nakasiksik sa pira-pirasong straw ang nadiskubre ng mga operatiba na nagsasagawa ng anti-gambling operation sa loob ng isang bahay sa Bacoor, Cavite.","Enero 24, 2019 10:15pm GMT+08:00",https://www.gmanetwork.com/news/balitambayan/balita/682690/shabu-na-isiniksik-sa-straw-nakuha-mula-sa-ilang-gambling-suspek-sa-cavite/story/
"Suspek sa pag-rape sa 8-buwang-gulang na babae, patay nang manlaban umano sa mga pulis","Patay ang isang lalaking suspek sa panghahalay sa isang walong-buwang-gulang na babae matapos umanong mang-agaw ng baril sa isang pulis sa loob ng presinto sa Malate, Manila.    Sa ulat ng GMA News TV ""Quick Response Team"" nitong Biyernes, kinilala ang napatay na suspek na si Benedicto Dizon.  Batay sa imbestigasyon, dakong 9:30 p.m. habang nasa loob ng presinto ay dumaing si Dizon na masakit ang ulo niya at hirap sa paghinga dulot umano ng tinamong gulpi sa mga kaanak ng sanggol na sinasabing hinalay niya.  Dinala umano si Dizon ng naka-duty na pulis na si Police Officer 1 Dennis Javier sa opisina ng station commander na si Police Superintendent Bobby Glenn Ganipac, para ipaalam ang iniindang sakit ng suspek.  Sa loob ng opisina, inalok umano ni Javier ng kape ang suspek at inalis ang posas para maayos na makainom ng kape.  Pero nang ibabalik na raw ang posas, doon na inagaw ni Dizon ang baril ni Javier at ipinutok.  Sa kabutihang palad, hindi tinamaan si Javier at doon na umano bumunot ng baril si Ganipac at binaril si Dizon.  Kaagad din umanong isinugod sa ospital si Dizon pero idineklarang dead on arrival.  Patuloy na sinisiyasat ng Homicide Section ng Manila Police District ang insidente.  Sa hiwalay na ulat sa GMA News ""24 Oras,"" sinabing nagtamo ng tama ng bala sa ulo at dalawa sa dibdib si Dizon.  Ang kinakasama ni Dizon at maging ang nagpalaki sa suspek, hindi naniniwala sa ibinibintang sa kaniya na panghahalay.  Dahil hindi tunay na kaanak ang nagpalaki kay Dizon at hindi nila alam kung nasaa ang tunay nitong mga magulang, nahihirapan sila makuha ang mga labi nito sa ospital.--","Patay ang isang lalaking suspek sa panghahalay sa isang walong-buwang-gulang na babae matapos umanong mang-agaw ng baril sa isang pulis sa loob ng presinto sa Malate, Manila.","Enero 25, 2019 6:20pm GMT+08:00",https://www.gmanetwork.com/news/balitambayan/balita/682776/suspek-sa-pag-rape-sa-8-buwang-gulang-na-babae-patay-nang-manlaban-umano-sa-mga-pulis/story/
Lalaki patay nang barilin ng security guard sa Muntinlupa,"Patay ang isang lalaki nang pagbabarilin ng security guard ng isang construction site sa Barangay Sucat sa muntinlupa city.  Sa ulat ng Unang Balita, sinabing dead-on-the-spot ang biktimang kinilalang si Edmund Bautista, 26-anyos, at residente ng nabanggit na barangay.  Batay sa paunang imbestigasyon, madaling-araw nitong Biyernes, binaril ng security guard na si Ryan Rodriguez ang biktima matapos umakyat sa pader ng binabantayan nitong construction site ng Macro Asia.  Ayon sa mga pulis, madalas manakawan ng cellphone ang mga trabahador ng construction site dahil sa mga pumapasok na residente na naninirahan lamang sa tabi ng compound.  Hindi naman mapaliwanag ng ama ng biktima kung bakit nagpunta sa construction site ang kaniyang anak ng madaling-araw.  Narekober ng mga pulis ang shotgun na ginamit pambaril sa biktima pero nakatakas ang security guard.  Iniimbestigahan na ngayon ng mga pulis ang insidente.",Patay ang isang lalaki nang pagbabarilin ng security guard ng isang construction site sa Barangay Sucat sa muntinlupa city.,"Enero 25, 2019 8:31am GMT+08:00",https://www.gmanetwork.com/news/balitambayan/balita/682711/lalaki-patay-nang-barilin-ng-security-guard-sa-muntinlupa/story/
"Sanggol na 4 na buwang gulang, inabuso umano ng ama","Isang ama ang inireklamo ng kaniyang ka-live in matapos umanong pagsamantalahan ang kanilang apat na buwang gulang na anak sa Tarlac. Ang insidente, nangyari  umano nang hindi pumayag ang ginang na makipagsiping.    Sa ulat ng GMA News TV ""Quick Response Team"" nitong Biyernes, sinabing napilitang umalis sa kanilang bahay sa Tarlac ang 28-anyos na ginang at ang apat na buwang gulang niyang anak dahil sa pangamba na balikan sila ng kaniyangkinakasama.  Bunsod ito ng isinampang kaso ng ginang sa kaniyang mister na naaktuhan niyang pinaglaruan ang maselang bahagi ng katawan ng kanilang anak.  Kuwento ng ginang, dakong 6:00 p.m. nang ayain siya ng kaniyang kinakasama na magtalik pero tumanggi siya. Pero pagsapit ng 4:00 a.m., nagising siyang umiiyak ang bata.  Nakita umano niyang hinahawakan ng suspek ang maselang bahagi ng kanilang anak.  Sa kabila umano ng nangyari, matapang pa raw ang suspek at sinabihan siyang bahala sila sa kanilang buhay kapag nagsumbong.  Ayon kay Police Officer 3 Babylyn Valeros, investigator ng Gerona Police, hinihintay nilang lumabas ang subpoena kaugnay sa isinampang kaso laban sa ama.  Sa ngayon, hindi na raw mahagilap sa kanilang tirahan sa Tarlac ang ama.  ""Kung naireport po sa amin kaagad, puwede sanang hulihin kaso one week na ang lumipas at hindi po kaagad naireport sa amin,"" paliwanag ng pulis.  Desidido ang ina na ituloy ang reklamo laban sa kaniyang kinakasama.--","Isang ama ang inireklamo ng kaniyang ka-live in matapos umanong pagsamantalahan ang kanilang apat na buwang gulang na anak sa Tarlac. Ang insidente, nangyari  umano nang hindi pumayag ang ginang na makipagsiping.","Enero 25, 2019 6:53pm GMT+08:00",https://www.gmanetwork.com/news/balitambayan/balita/682788/sanggol-na-4-na-buwang-gulang-inabuso-umano-ng-ama/story/
"Tiyuhin ng 12 anyos na ginilitan sa Caloocan, arestado kaugnay ng pagpatay","Plano raw gahasain ng tiyuhin ng biktimang si Myrrhaquel Singson, ang 12 anyos na natagpuang patay matapos gilitan sa loob na kanilang bahay nitong nakaraang linggo.  Ayon sa ulat ni Mariz Umali sa ""24 Oras"", may malakas na ebidensiya na ang pulis Caloocan laban kay Reynaldo Urbano na kinasuhan na rin ng murder kaugnay ng krimen.  ""The first intention is to rape. Lumaban yung anak ko,"" sabi ni Colenso Singson, ama ng biktima.  Ayon kay Senior Superintendent Restituto Arcangel, hepe ng Caloocan Police, umamin na rin nang kung ilang beses ang suspect.  ""Ang problema namin, hindi namin siya makuhanan ng extrajudical confession dahil pabago-bago ang statement niya,"" sabi ni Arcangel.  Matinding galit daw sa ama ng biktima ang sinabing dahilan ni Urbano nang siya'y tanungin tungkol sa kanyang motibo.  Dalawang kutsilyo daw ang ginamit ng suspect sa pagpatay daw niya sa kanyang pamangkin.  ""The SOCO and the crime lab will tell the truth. Kung siya, let it be. Kung hindi, thank you Lord,"" sabi ni Raquilino Singson, ina ng biktima at kapatid ng suspect.","Plano raw gahasain ng tiyuhin ng biktimang si Myrrhaquel Singson, ang 12 anyos na natagpuang patay matapos gilitan sa loob na kanilang bahay nitong nakaraang linggo.","Enero 25, 2019 8:20pm GMT+08:00",https://www.gmanetwork.com/news/balitambayan/balita/682798/tiyuhin-ng-12-anyos-na-ginilitan-sa-caloocan-arestado-kaugnay-ng-pagpatay/story/
"Pamilya ni  Ashley Abad, nakiusap na huwag kaagad siyang husgahan","Patuloy na sinisiyasat ng mga awtoridad kung drug overdose dahil sa ecstasy ang ikinamatay ng 19-anyos na si Ashley Abad habang dumadalo sa Sinulog Festival sa Cebu. Ang kaniyang pamilya, nakiusap sa publiko na huwag kaagad siyang husgahan at hintayin na lang ang resulta ng imbestigasyon.    Sa ulat ni JP Soriano sa GMA News ""24 Oras"" nitong Biyernes, sinabing bahagi na ng imbestigasyon na ginawa ng mga awtoridad ang kumakalat na video sa social media na makikita si Abad nang tila mawalan ng malay sa gitna ng selebrasyon sa isang concert party ng Sinulog festival noong Sabado.  Sa video, makikita ang biktima na inalalayan ng kaniyang mga kasama. May naglagay pa sa kaniya ng shades sa mata pero tinanggal din niya ito kaagad.  Isinugod sa ospital si Abad pero binawian ng buhay kinabukasan.  Sa medical certificate, sinabi ng tiyuhin ng biktima na si Benny Abad, cardiac arrest due to drug overdose ang nakasaad na dahilan ng pagpanaw ng dalaga.  ""Ang nakalagay doon is cardiac arrest due to drug overdose. We do not know yet, parang scientific kasi. Ang sabi ng iba, it's ecstasy.  But as I said, we want to know the truth, kung ano talaga 'yon,"" pahayag niya.  Dagdag ni Benny, ""We don't want to point fingers, let the truth come out. We will leave it up to them (police) kung ano talaga kakalabasan.""  Ayon kay Leia Alcantara, information officer ng Philippine Drug Enforcement Agency (PDEA-7), na hindi pa nila masabi kung ecstasy talaga ang dahilan ng overdose ng biktima.  ""Kasi baka may ibang substance lang talaga na na-ingest,"" saad niya.  Sinuri na ng PDEA ang concert venie pero aminado silang mahirap ma-detect kung may party drug na ginamit sa lugar.  Isasailalim din sa awtopsiya ang mga labi ni Ashley para malaman ang katotohanan.  Pakiusap ngayon ng mga kaanak ni Abad sa publiko lalo na sa social media, huwag kagaad maghusga.  ""Sa social media grabe talaga ang sinasabi ng mga tao. Sana antayin na lang natin ang results bago tayo mag comment,"" pakiusap ni Benny.  ""By looking at her face nobody could tell that she's into drugs or she's a user to that effect. Wala, wala talaga. Mabait, mabait talaga 'yang batang 'yan kaya we want to seek justice for her,"" dagdag ng tiyuhin.--","Patuloy na sinisiyasat ng mga awtoridad kung drug overdose dahil sa ecstasy ang ikinamatay ng 19-anyos na si Ashley Abad habang dumadalo sa Sinulog Festival sa Cebu. Ang kaniyang pamilya, nakiusap sa publiko na huwag kaagad siyang husgahan at hintayin na lang ang resulta ng imbestigasyon.","Enero 25, 2019 11:17pm GMT+08:00",https://www.gmanetwork.com/news/balitambayan/balita/682815/pamilya-ni-ashley-abad-nakiusap-na-huwag-kagaad-siyang-husgahan/story/
"Lalaking nahuling nagsa-shabu, iginiit na 'research' ang dahilan kaya siya bumatak","Arestado ang isang lalaki at kaniyang kasamahan matapos silang maaktuhang bumabatak ng shabu sa isang bahay sa Bacoor, Cavite. Ang suspek, iginiit na para sa research kaya niya nagawang gumamit ng droga.  Sa ulat ni John Consulta sa GMA News ""24 Oras"" nitong Biyernes, kinilala ang suspek na si Richard Alcantara, na nagpakilala ring obispo ng kaniyang kinaanibang religious order.  Sa isang pahayag na inilabas ng Catholic Bishops Conference of the Philippines (CBCP) nitong Biyernes, nilinaw na hindi obispo o pari ng Simbahang Katolika si Alcantara.  Inihayag din ng Bacoor Police na hindi obispo ng Simbahang Katolika si Alcantara  kahit pa bihis-obispo ito kapag nagsasagawa raw ng misa kinabibilangan na grupong pangrelihiyon.  ""Nang ma-verify natin na nakasutana din siya, may gamit din siya na pang bishop talaga, doon natin sinimulan mag-validate sa kaniya. Dati pala siya nagmimisa sa Ligas Uno, sa Sto. Nino de Ligas. So nu'ng ma-verify natin 'yun, nawala siya doon kasi may information kaming dumating 'yun pala ay  pinaalis sa church na 'yun dahil nahuli na rin pala ng mga sakristan na gumagamit,"" sabi ni Police Supt. Vic Cabatingan, Chief, Bacoor Police.  Sa surveillance video ng pulisya, makikita ang ginagawang pagbatak ng shabu ni Alcantara na pangunahing target ng operasyon. Matapos makumpirma ang drug session, sumalakay na ang mga operatiba.  Nakumpiska ang ilang sachet ng shabu at drug paraphernalia nang maghalughog ang mga pulis sa bahay.  Sinabi ng Bacoor Police na malakihan umano kung umorder ng shabu si Alcantara kaya isinama na nila ito sa listahan ng mga high value target.  Hindi na itinanggi ng suspek ang paratang at ikinumpisal ang dahilan kung bakit siya gumamit ng droga.  ""Nag-research lang po, ginawa ko po 'yung research, may mga makakapagpatunay na mga tao sa ganoong bagay, natulungan ko pa rin,"" sabi ni Alcantara.  Nagsasagawa ng follow-up operation ang pulisya para madakip ang iba pang parokyano ng suspek. --","Arestado ang isang lalaki at kaniyang kasamahan matapos silang maaktuhang bumabatak ng shabu sa isang bahay sa Bacoor, Cavite. Ang suspek, iginiit na para sa research kaya niya nagawang gumamit ng droga.","Enero 25, 2019 10:25pm GMT+08:00",https://www.gmanetwork.com/news/balitambayan/balita/682797/lalaking-nahuling-nagsa-shabu-iginiit-na-research-ang-dahilan-kaya-siya-bumatak/story/
"Bakit ‘tocino’ ang tawag sa tocino, ayon kay Apong Lolet ng Pampanga's Best","Sadyang kilala ang Pampanga dahil sa dami ng mga katakamtakam na pagkaing matatagpuan dito.  Isa na diyan ang malambot at napakatamis na karne at masarap pang iulam na tocino. Sa  probinsyang ito rin matatagpuan ang sikat na brand na gumawa ng putaheng ito, ang Pampanga's Best.  Alamin kung paano nagsimula ang negosyong ito ni ""Apong Lolet"" at kung paano nabigyang buhay ang ""tocino"".    Sa programang ""Pinas Sarap"", sinabing ginawa ni Lolita ""Apong Lolet"" Hizon ang tocino noong 1967. Tinimplahan niya ng asin at asukal ang sobrang karneng ibinigay ng kapitbahay, hanggang sa kumalat ang masarap niyang recipe sa kanilang barangay.  Ngayong matagal na ang negosyo, mayroon nang iba't ibang klase ng tocino ang kaniyang sinumulang negosyo na Pampanga's Best, katulad ng kanilang Original Tocino, Tocino Be Lite, at Chicken Tocino.",Sadyang kilala ang Pampanga dahil sa dami ng mga katakamtakam na pagkaing matatagpuan dito.,"Enero 26, 2019 6:53pm GMT+08:00",https://www.gmanetwork.com/news/balitambayan/balita/682862/bakit-tocino-ang-tawag-sa-tocino-ayon-kay-apong-lolet-ng-pampanga-s-best/story/
"Barangay kagawad sa Maynila, inireklamo ng pananampal sa isang menor de edad","Inireklamo ang isang barangay kagawad sa Maynila dahil sa pananampal ng isang binatilyo, ayon sa ulat ni Cecille Villarosa sa ""Unang Balita"" nitong Lunes.  Nakuha sa CCTV ang insidente kung saan makikitang hinatak ng babaeng kagawad ang damit ng isang binatilyo at sinampal.  Sabi ng ama ng 15-anyos na biktima, pinagalitan daw ng kagawad ng Barangay 425, Zone 43 sa Sampaloc na si Liza Quejong ang kanyang anak dahil nakikipag-inuman ito sa oras ng curfew Linggo ng hatinggabi.  “Ang sabi, inano raw siya rito,(kinwuelyuhan) eh may kwintas siya na stainless bilog. Tapos sinampal siya dalawang sunod,” kwento ng ama.  Bago pa ang insidente, nakausap daw niya ni Quejong at pinagsabihan siya nito dahil sa pakikipag-inuman ng kanyang anak.  Bukod sa kagawad, nandoon din daw ang barangay chairman, isang pulis at isang tanod.  Ayon sa biktima, hindi lang daw siya sinampal ni Quejong kundi pinalo rin sa bandang puwet ng batuta, pero hindi na raw nakita sa CCTV ang insidente.  Sumailalim na ang binatilyo sa medico legal sa Ospital ng Sampaloc bilang ebidensya sa isinampang reklamo.  “Kung pinakulong nyo wala kayong maririnig dun, bagansya yun eh. Mas maganda pa nga kung pinatulog nyo sa kulungan eh diba? Kung di nyo lang sinaktan, wala kayong problema,” sabi ng ama ng biktima.  Tinangka ng GMA News na puntahan sa bahay ang kagawad pero hindi na ito nagpatuloy dahil alanganin na ang oras.  Ayon sa mga tanod, ayaw munang magpaunlak ng panayam ang chairman. Maghaharap-harap pa raw sila ng mga magulang ng bata.","Inireklamo ang isang barangay kagawad sa Maynila dahil sa pananampal ng isang binatilyo, ayon sa ulat ni Cecille Villarosa sa ""Unang Balita"" nitong Lunes.","Enero 28, 2019 1:46pm GMT+08:00",https://www.gmanetwork.com/news/balitambayan/balita/682987/barangay-kagawad-sa-maynila-inireklamo-ng-pananampal-sa-isang-menor-de-edad/story/
"Duterte, galit at dismayado sa nangyaring pagsabog sa simbahan sa Jolo, ayon sa Palasyo","Inihayag ng Malacañang nitong Lunes na galit at dismayado si Pangulong Rodrigo Duterte sa nangyaring pagpapasabog sa isang simbahan sa Jolo, Sulu, na kumitil sa buhay ng 20 katao at ikinasugat ng maraming iba pa.    Nakatakda umanong bisitahin ni Duterte ngayong araw ang pinangyarihan ng dalawang pagsabog na nangyari sa loob at labas ng Our Lady of Mount Carmel Cathedral.  ""He was so angry, for one. For another, he is so disappointed that despite the movement to tread the path towards peace and development, there are still certain forces in that region who sow terror and kill and murder people,"" saad ni presidential spokesperson Salvador Panelo sa pulong balitaan.  Inako ng Islamic State ang pagpapasabog pero ang bandidong Abu Sayyaf group ang nakikita ng militar na nasa likod ng pag-atake.  Nangyari ang pagpapasabog ilang araw matapos idaos ang plebisito para sa Bangsamoro Organic Law (BOL), na magbibigay ng mas malawak na awtonomiya sa Mindanao.  Tumanggi na muna si Panelo na magkomento kung may kaugnayan sa BOL ang nangyaring pag-atake hangga't hindi pa umano natatapos ang imbestigayson.  Gayunman, aminado ang Palasyo na posibleng nagkaroon ng kapabayaan sa seguridad dahil nangyari ang pambobomba sakabila ng umiiral na martial law sa rehiyon.  ""If you have security there and there is one or two bombs being placed inside, then there must be a lapse in security. There is no other reasonable conclusion,"" ani Panelo.  Sa kabila nito, ipinagtanggol pa rin ni Panelo ang pananatili ng batas militar sa Mindanao.  ""They [critics] are saying that martial law, despite martial law, there has been bombing and therefore martial law should be lifted. With more reason, martial law should be in place because if you can do that under a martial law regime, then the more reason you should maintain it and be more strict in the implementation of security measures in that area,"" paliwanag niya.  Sinabi ni Panelo na inatasan na ni Duterte ang Armed Forces of the Philippines (AFP) na tiyakin ang kaligtasan ng mga tao at tulungan ang mga biktimang nangangailangan.  ""He (Duterte) has already ordered the AFP to undertake measures so that this incident will not happen again,"" dagdag niya. —","Inihayag ng Malacañang nitong Lunes na galit at dismayado si Pangulong Rodrigo Duterte sa nangyaring pagpapasabog sa isang simbahan sa Jolo, Sulu, na kumitil sa buhay ng 20 katao at ikinasugat ng maraming iba pa.","Enero 28, 2019 3:29pm GMT+08:00",https://www.gmanetwork.com/news/balitambayan/balita/683001/duterte-galit-at-dismayado-sa-nangyaring-pagsabog-sa-simbahan-sa-jolo-ayon-sa-palasyo/story/
"CBCP, iginiit na wala silang kandidatong iendorso sa darating na halalan","Inihayag ng Catholic Bishops' Conference of the Philippines (CBCP) nitong Lunes na walang kandidatong iendorso ang Simbahang Katolika kaugnay ng gaganaping midterm elections sa Mayo.  ""We will continue with our traditional work, political education is one, and we will continue our collaboration with PPCRV [Parish Pastoral Council for Responsible Voting] but I don't think as Church we will endorse political candidates,"" sabi ni CBCP president Archbishop Romulo Valles sa ginanap na CBCP Plenary Assembly Press Conference.  Paliwanag ni Valles, maaaring magkaroon ng kani-kanilang kandidato ang mga layko pero hindi ang Simbahang Katolika.  Gayunman, dapat naman umanong maging matalino ang mga mananampalataya sa pagpili ng mga kandidatong iboboto.  ""Lay Catholics have the right and responsibility to engage in principled partisan politics,"" sabi ni Archbishop Antonio Ledesma.  Samantala, sa binasang pastoral letter sa press conference, binigyan-diin ng CBCP emphasized ang kahalagahan na laban ng kabutihan ang kasamaan ngayong unti-unti umanong namamayano ang "" culture of violence"" sa bansa.  Binanggit nito ang nangyaring pagsabog sa cathedral sa Jolo, Sulu na kumitiw sa buhay ng 20 katao at ikinasugat ng maraming iba pa.  ""As Catholics, we must go back to our faith, look inside our hearts how to respond to this evil deed with good. That is the strength of our faith especially in this kind of situation,"" sabi ni Valles. —",Inihayag ng Catholic Bishops' Conference of the Philippines (CBCP) nitong Lunes na walang kandidatong iendorso ang Simbahang Katolika kaugnay ng gaganaping midterm elections sa Mayo.,"Enero 28, 2019 8:16pm GMT+08:00",https://www.gmanetwork.com/news/balitambayan/balita/683049/cbcp-iginiit-na-wala-silang-kandidatong-iendorso-sa-darating-na-halalan/story/
"PNP, may persons of interest na daw sa pagkamatay ni Ashley Abad","Natukoy na daw ng mga imbestigador sa pagkamatay ni Ashley Abad ang ilang persons of interest.  Ayon sa ulat ni JP Soriano sa ""24 Oras"", hirap pa rin ang mga pulis sa kanilang imbestigasyon.  ""Ang sinabi lang may nag-abot, ganyan. Hindi pa natin masiguro kasi kailangan pa natin i-corroborate sa ibang witness,"" sabi ni Chief Inspector Juanito Alaras ng Station 4 ng Cebu City Police Office.  ""Dapat ma-prove natin... 'yung pag intake niya, either tinakot, pinilit or nilinlang,"" dagdag pa niya.  Binawian ng buhay si Abad, 19, dahil daw sa drug overdose habang siya ay nasa isang concert party na ginanap sa pagdiriwang ng Sinulog Festival sa Cebu kamakailan.  Hindi pa rin daw nakikipagtulungan sa imbestigasyon ang kasintahan ng biktima.",Natukoy na daw ng mga imbestigador sa pagkamatay ni Ashley Abad ang ilang persons of interest.,"Enero 28, 2019 9:05pm GMT+08:00",https://www.gmanetwork.com/news/balitambayan/balita/683054/pnp-may-persons-of-interest-na-daw-sa-pagkamatay-ni-ashley-abad/story/
"Barker at driver ng van, nagsuntukan sa Ayala","Agaw-eksena sa kalsada ang suntukan ng isang barker at isang driver ng van sa Ayala Avenue, Makati City.  Makikita sa isang viral video sa ulat ni Cedric Castillo sa GMA ""24 Oras"" nitong Lunes ang away ng dalawa.  Maya-maya, lumapit ang isang lalaki para yakapin at pigilan ang barker. Doon na nakatanggap ng sunud-sunod na suntok ang barker mula sa kalaban.  Bumigat ang daloy ng trapiko sa lugar dahil sa mainit na eksena.  Hindi nagtagal, pinagtulungan na ng driver ng van at ng nakisaling lalaki ang barker na napaluhod na sa kalsada.  Makikita rin sa video na hinarang ng isa sa mga napaaway na lalaki ang isang bus na aabante na sana.  Batay sa imbestigasyon ng pulis, nagsimula ang komosyon nang magkasagian ang van at ang bus.  Bumara sa outermost lane ng kalsada ang van at nakaabala umano sa mga nag-aabang na pasahero.  Doon na nakasagutan ng barker ang driver ng van na kalaunan ay humantong sa suntukan.  Ayon sa pulisya, walang isinampang reklamo ang mga nasangkot sa magkahiwalay na insidente ng sagian at suntukan.","Agaw-eksena sa kalsada ang suntukan ng isang barker at isang driver ng van sa Ayala Avenue, Makati City.","Enero 28, 2019 9:09pm GMT+08:00",https://www.gmanetwork.com/news/balitambayan/balita/683056/barker-at-driver-ng-van-nagsuntukan-sa-ayala/story/
"Ngipin na sungki-sungki noon, maayos na parang pang-commercial model na ngayon","Sa matagal na panahon, naging tampulan ng tukso ang binatilyong si Kurt Mogol dahil sa ngipin niyang sungki-sungki at magkakalayo. Pero matapos ang isang taong rehabilitasyon, naisaayos na ito at nagkaroon na siya ng kompiyansang ngumiti nang labas ang ngipin.    Sa ulat ng GMA News ""24 Oras"" nitong Lunes, binalikan ang ulat noong 2017 tungkol sa kalagayan ng mga ngipin ng noo'y 11-anyos na si Kurt na inilapit sa GMA Kapuso Foundation.  Pag-amin ng binatilyo, nasasaktan siya at naging tampulan ng tukso dahil sa kaniyang mga hiwa-hiwalay na ngipin.  Ayon sa mga espesyalista sa ngipin na sila Dr. Darwin Lim at Dr. Emil Santos, ""mesiodens"" ang tawag sa kondisyon ng mga ngipin ni Kurt.  ""Meron siyang extra teeth sa pagitan ng dalawang incisor niya sa upper jaw na nag-cause ng separation,"" sabi ni Lim.  Ayon naman kay Santos, hindi pa alam kung ano ang dahilan sa abnormal na pagtubo ng mga ngipin na kapag hindi kaagad naagapan o naisaayos at maaring magbigay ng mas malaking problema.  Matapos na itampok ang kuwento ni Kurt, isinailalim siya sa isang taong rehabilitasyon at ngayon ay napakalaki na ng ipinagbago ng kaniyang mga ngipin.    ""Masaya po.  Yung mga kalaro ko sinasabi sa ngipin ko, 'Wow! Kurt ang ganda ng ngipin mo,"" nakangiti niyang kuwento na nagsabing hindi pa rin siya makapaniwala na maganda na ang kaniyang ngipin.  Biro naman ng ina ni Kurt, puwede nang maging commercial model ng toothpaste ang kaniyang anak.  Kasunod ng pag-ayos sa mga ngipin, nagkaroon na raw siya ng kumpiyansa sa sarili.--","Sa matagal na panahon, naging tampulan ng tukso ang binatilyong si Kurt Mogol dahil sa ngipin niyang sungki-sungki at magkakalayo. Pero matapos ang isang taong rehabilitasyon, naisaayos na ito at nagkaroon na siya ng kompiyansang ngumiti nang labas ang ngipin.","Enero 28, 2019 11:31pm GMT+08:00",https://www.gmanetwork.com/news/balitambayan/balita/683063/ngipin-na-sungki-sungki-noon-maayos-na-parang-pang-commercial-model-na-ngayon/story/
"Isa sa mga nasawi sa Jolo bombing, isang mapagmahal at palasimbang padre de pamilya","""Family man."" Ganito inilarawan ng naghihinagpis na mga kaanak si Leo Herbolario, isa sa mga nasawi sa kambal na pagsabog sa Mt. Carmel Cathedral sa Jolo, Sulu nitong Linggo ng umaga. Sa Hunyo, nakatakda na sanang matapos ang kaniyang destino sa Jolo sa pinapasukang kumpanya.    Sa ulat ni Mariz Umali sa GMA News ""24 Oras"" nitong Lunes, sinabing naputol pa ang braso ni Leo dahil sa malakas na pagsabog sa simbahan kung saan siya nagsisimba tuwing Linggo.  Ang kapatid ni Leo na si Joy, hindi mapigil ang galit sa sinumang nasa likod ng pag-atake.  ""Ang kuya ko, family man. Sunday day off niya every Sunday nakagawian na magsimba sa Mt. Carmel Cathedral. Kaya parang nakakagigil, nakakagalit, nakakasama ng loob of all the people. Kung may hinaing man sila sa gobyerno, ba't sa ganung paraan,"" tanong niya.  Sa isang construction equipment company nagtatrabaho si Leo at pitong taon nang nakabase sa Jolo. Hanggang sa darating na Hunyo na lang dapat ang destino niya sa lalawigan at babalik na sana siya sa Maynila.  ""Lagi niya rin sinasabi na delikado kaso nandun ang trabaho,"" umiiyak na saad ng kaniyang maybahay na si Florinda.  Giit niya, ang mga inosente at naulila ang nagdurusa sa ginawa ng mga nasa likod ng pag-atake.  Hindi na rin matutupad ni Leo ang pangako niya na bumalik ng Maynila para sa ika-80 kaarawan ng kaniyang ina.  Sa kabila nang pagkasawi ni Leo sa loob ng simbahan, ito pa rin daw ang hindi malilimutan ng bunsong anak ni Leo na ginagawa nilang pamilya.  Sa hiwalay na ulat ni Marisol Abdurahman, halos hindi matanggap ni Arthur delos Reyes na sa isang iglap ay wala na ang kabiyak niya na kasama niyang nagsimba nang maganap ang pagsabog.  Nang sandaling iyon, kasama rin nila ang isa nilang anak na ""reader"" sa misa.  ""Nakita ko na lang ang asawa ko, may sugat na sa leeg, malalim, ang lalim talaga ng sugat,"" saad ni Arthur na sugatan din pero naitakbo niya ang asawa sa ospital.  Hindi rin lubos maisip ni Dr. Reynaldo Pescadera ang pagpanaw ng kaniyang ama nang dahil sa pambobomba.  Nakabase kasi sa Zamboanga ang nakatatandang Pescadera at nagbabakasyon lang sa Jolo nang maganap ang trahedya.  Samantala, ang isa pang nasawi na si Private Hernan Bulaybulay, nakatakda na sanang ikasal sa nobya.  Sa ulat ng GMA News ""Saksi,"" sinabi ni Sheena Mangao na umaga nitong Linggo ang huli niyang komunikasyon ni Bulaybulay para bumati sa isa't isa na kanilang nakaugalian.  ""Last communication namin mga 7:15, 8 a.m. 'yung bombing, 'yun ang last naming contact. Nag-good morning lang kami, 'yun lang 'yung normal naming ginagawa sa araw-araw. Hindi namin alam na ganoon na pala ang mangyayari,"" malungkot niyang pahayag.  Hiling ng mga kaanak ni Leo, mabigyan siya ng hustisya at ang iba pang naging biktima ng pambobomba. --","""Family man."" Ganito inilarawan ng naghihinagpis na mga kaanak si Leo Herbolario, isa sa mga nasawi sa kambal na pagsabog sa Mt. Carmel Cathedral sa Jolo, Sulu nitong Linggo ng umaga. Sa Hunyo, nakatakda na sanang matapos ang kaniyang destino sa Jolo sa pinapasukang kumpanya.","Enero 29, 2019 12:30am GMT+08:00",https://www.gmanetwork.com/news/balitambayan/balita/683070/isa-sa-mga-nasawi-sa-jolo-bombing-isang-mapagmahal-at-palasimbang-padre-de-pamilya/story/
"7-taong gulang na bata, patay sa sunog sa QC","Patay ang pitong-taong gulang na bata sa sunog nitong Martes ng madaling araw sa Quezon City, ayon sa ulat ni Darlene Cay sa ""Unang Balita.""  Nang maapula na ang sunog sa Litex Road sa Barangay Commonwealth, nilapitan ng ina na si Jacquelyn Laksi ang mga opisyal ng Bureau of Fire Protection (BFP) para i-report ang dalawang nawawala niyang anak na edad pito at anim.  Nakatira si Laksi sa bahay na pinagmulan ng sunog.  Kwento ni Laksi, iniwan daw niya ang dalawang bata sa bahay para puntahan ang kanyang asawa na kasalukuyang nagtratrabaho bilang taga-kolekta ng basura.  Nabalitaan daw niya na may sunog kaya agad siyang tumakbo pabalik ng kanilang bahay.  Kinumpirma ng BFP na may isang bangkay silang natagpuan sa bahay ni Laksi na ‘beyond recognition.’  Ang bangkay ay ang pitong-taong gulang na anak ni Laksi, ayon sa ulat.  Samantala, ang anim na taong gulang na anak naman ni Laksi ay nakaligtas at natagpuan sa covered court kasama ang iba pang mga nasunugan.","Patay ang pitong-taong gulang na bata sa sunog nitong Martes ng madaling araw sa Quezon City, ayon sa ulat ni Darlene Cay sa ""Unang Balita.""","Enero 29, 2019 2:08pm GMT+08:00",https://www.gmanetwork.com/news/balitambayan/balita/683122/7-taong-gulang-na-bata-patay-sa-sunog-sa-qc/story/
"60 bahay, nasunog nang dahil umano sa napabayaang gasera","Tinupok ng apoy ang 60 bahay sa Talayan Riverside Quezon City pasado alas diyes kagabi.     UPDATE: 60 bahay, nasunog sa Talayan Riverside Quezon City; 100 pamilya, naapektuhan ayon sa BFP.            Mabilis na kumalat ang apoy sa magkakadikit na bahay na halos lahat ay gawa sa light materials.  Kanya-kanyang salba ng gamit ang mga residente.  Ang iba naman ay sa covered court pumunta.  Ang mag-asawang Rogelio at Virginia Palima, ni isang gamit ay walang naisalba.     Mga residenteng naapektuhan ng sunog sa Talayan Riverside, pansamantalang lumikas malapit sa Talayan Village. Ang iba, walang naisalbang gamit.        “Pagdungaw ko sa bintana malakas na ang apoy kaya wala nang naisalba,kahit anong gamit wala,” ani Rogelio.  Ayon sa Bureau of Fire Protection, nagsimula ang apoy sa bahay ni Joel Cambel.  Napabayaang gasera ang tinitingnang sanhi ng apoy.  Kwento ni Cambel, nagtitinda siya ng balut sa covered court kasama ang asawa at may nagsabi lang sa kanya na nasusunog na ang kanilang bahay.  Walong taon na raw silang walang suplay ng kuryente.  “Bale iniwan ko yung gasera sa itaas kasi gasera gamit namin kasi ang dami na naming sinabihan dito na makikikabit ng kuryente o magsusubmeter walang gusto di nagtitiyaga kami para may ilaw lang kami,” ani Cambel.  Umabot sa 100 pamilya ang naapektuhan sa insidente.  Tinatayang P2-M ang halaga ng ari-arian na natupok.  Iniakyat sa ikatlong alarma ang sunog na naapula bandang alas dos ng madaling araw.  Paalala naman ni Quezon City Fire Marshal Sr. Supt. Jaime Ramirez sa publiko: “Bago tayo matulog o bago tayo umalis sa ating mga kabahayan, siguraduhin natin na naka-ecure o nakapatay yung ating mga kalan, yung ating mga gasul.”",Tinupok ng apoy ang 60 bahay sa Talayan Riverside Quezon City pasado alas diyes kagabi.,"Enero 29, 2019 3:36am GMT+08:00",https://www.gmanetwork.com/news/balitambayan/balita/683079/60-bahay-nasunog-nang-dahil-umano-sa-napabayaang-gasera/story/
"Lalaki, pinatay ang kapwa-lalaki dahil 'di raw tumupad sa usapan nila matapos na magtalik","Duguan at wala nang buhay nang matagpuan sa loob ng inuupahang kuwarto sa Quezon City noong Sabado ang isang lalaki. Sa operasyon ng pulisya, nadakip ang suspek na umamin na nagalit siya sa biktima nang 'di siya bayaran matapos silang magtalik.    Sa ulat ng GMA News ""Saksi"" nitong Lunes ng gabi, kinilala ang biktima na si Salvador Alcantara, na residente ng Barangay Socorro, Quezon City, at nagtatrabaho sa munisipyo ng Taytay.  Bago ang krimen, nakuhanan pa ng CCTV footage ang biktima na may kasamang lalaki na naglalakad sa kalsada.  Kinalaunan, nadakip ang naturang lalaki na kasama niya na nakilalang si Joven Evasco, 19-anyos, water delivery boy.  Ayon sa pulisya, kinilala ng mga katrabaho niya ang suspek at may nakita rin umano na mga galon ng tubig sa pinangyarihan ng krimen.  Lalo pang nadiin sa krimen ang suspek nang makuha sa kaniya ang resibo ng pagsangla sa cellphone ng biktima.  Pag-amin ng suspek, may relasyong sekswal sila ng biktima at hindi iyon ang unang beses na nagkita sila.  Pero nang araw na mangyari ang krimen, hindi raw tumupad ang biktima sa usapan nilang bayaran siya ng P300 matapos silang magtalik.  ""Pagkatapos po ng lahat, hindi ako binayaran. Next time na lang daw kaya po uminit ang ulo ko,"" kuwento ni Evasco na humingi ng tawad sa nagawa niyang krimen.  Nanatiling nakadetine si Evasco at mahaharap sa kasong robbery with homicide.--","Duguan at wala nang buhay nang matagpuan sa loob ng inuupahang kuwarto sa Quezon City noong Sabado ang isang lalaki. Sa operasyon ng pulisya, nadakip ang suspek na umamin na nagalit siya sa biktima nang 'di siya bayaran matapos silang magtalik.","Enero 29, 2019 3:48pm GMT+08:00",https://www.gmanetwork.com/news/balitambayan/balita/683130/lalaki-pinatay-ang-kapwa-lalaki-dahil-di-raw-tumupad-sa-usapan-nila-matapos-na-magtalik/story/
"Babala ni Duterte sa mga pulis, sundalo: 'Don't drink in public'","Pinagbawalan ni Pangulong Rodrigo Duterte nitong Martes ang lahat ng pulis at sundalo sa buong bansa na huwag iinom sa mga pampublikong lugar.  Ang pahayag ay ginawa ni Duterte kasunod nang pagbabalik-tanaw niya noong alkalde pa siya ng Davao City nang magkasagupa ang isang pulis at isang sundalo na nag-iinuman sa isang establisimyento.  ""Kayong mga pulis, [I'm] warning you. Do not drink in public. Sa Davao pinagbawalan ko 'yan pati kayo na ngayon. All over the Philippines,"" deklara ni Duterte sa Barangay Summit on Peace and Order sa Pasay City.  ""You do not enter into drinking places kasi wala kayong gawin 'pag lasing na, kayo ang tigas, pati Army, huwag kayo magdala ng baril,"" sabi ng pangulo.  Pinuna rin niya ang pagkakasangkot ng mga sundalo at pulis sa ilang kaso ng kidnapping at patayan.  Nauna nang nagbigay ng direktiba si Duterte sa mga pulis na papasok sa mga casino para magsugal. —",Pinagbawalan ni Pangulong Rodrigo Duterte nitong Martes ang lahat ng pulis at sundalo sa buong bansa na huwag iinom sa mga pampublikong lugar.,"Enero 8, 2019 11:02pm GMT+08:00",https://www.gmanetwork.com/news/balitambayan/balita/680770/babala-ni-duterte-sa-mga-pulis-sundalo-don-t-drink-in-public/story/
"Baby na ipinahiram ng nagigipit na ina, ayaw na raw isauli ng babaeng nanghiram","Nauwi sa operasyon ng pulisya ang ginawang pagpapahiram ng isang ginang sa bagong silang niyang sanggol sa halagang P12,000 sa isang babae na gustong magkaanak. Nang magbago umano ang isip ng mga magulang ng baby, ayaw na umanong isauli ng babae ang kanilang anak.    Sa ulat ni Victoria Tulad sa GMA News ""24 Oras"" nitong Martes, sinabi ng bagong panganak na ginang sa Quezon City na nakilala niya ang suspek na si Richelle Acuno sa Facebook dahil sa isang post nito na tungkol sa sanggol na puwedeng ampunin.  Dahil gipit daw ang ginang, nagpadala siya ng mensahe kay Acuno para magtanong kung may kakilala itong mauutangan ng P20,000.  Nagboluntaryo naman daw ito na magbibigay pera pero hiningi raw na kapalit ang kanilang bagong silang na anak.  Nang makapagbigay na raw ang suspek ng P12,000, nagbago raw ang isip ng mga magulang ng bata at nais na lang nilang isauli ang pera dahil hindi nila kayang mawalay ang anak.  Noong Enero 3, nagpunta raw ang suspek sa bahay ng biktima at nagkasundo sila na ipahiram na lang ang bata.  ""Iniyakan niya kami. Hindi raw siya puwedeng umuwi. So parang siyempre may tinulong siya sa 'min, so pinahiram namin si baby. 'Yon yung mali namin, pinahiram namin 'yung anak ko,"" pag-amin ng ina.  Matapos ipahiram, nagpasya na raw ang mga magulang ng sanggol na bawiin na ang anak kaya pinuntahan nila ang ibinigay nitong address pero wala na ito sa naturang lugar.  Ilang beses daw nila itong tinext at pinadalhan ng mensahe hanggang sa nagtungo na sa Station 6 ng Quezon City police nitong Lunes.  Pero hindi dala ng suspek ang sanggol at sinabing nasa San Juan, Batangas na ang bata kaya nagsagawa ng operasyon ang pulisya kasama ang mga magulang para mabawi ang bata.  ""Gusto ko lang po kasing magka-baby. Kasi nagsinungaling ako sa asawa ko na buntis ako. Tapos nakunan kasi ako, 'di ko alam anong nangyari,"" umiiyak na paliwanag ni Acuno.  Nakahinga naman nang maluwag ang nagsisising mga magulang ng sanggol nang makuha nila sa Batangas na ligtas ang kanilang anak.  ""Puwede siyang [suspek] makasuhan ng article 270 yung failure to return a minor kasi parang inentrust ng ano eh ng nanay yung suspek sa bata. Serious illegal detention na rin ang lalabas dun,"" ayon kay Police Superintendent  Joel Villanueva, hepe ng QCPD-Station 6.--","Nauwi sa operasyon ng pulisya ang ginawang pagpapahiram ng isang ginang sa bagong silang niyang sanggol sa halagang P12,000 sa isang babae na gustong magkaanak. Nang magbago umano ang isip ng mga magulang ng baby, ayaw na umanong isauli ng babae ang kanilang anak.","Enero 8, 2019 10:44pm GMT+08:00",https://www.gmanetwork.com/news/balitambayan/balita/680768/baby-na-ipinahiram-ng-nagigipit-na-ina-ayaw-na-raw-isauli-ng-babaeng-nanghiram/story/
Quiapo Church puno ng nagsisimba sa gitna ng patuloy na Traslacion,"Punong-puno pa rin ang Quiapo Church ng mga nagdadasal bagamat sa Quirino Grandstand nagsimula ang Traslacion ng Poong Nazareno maaga nitong Miyerkoles.  Sa ulat ng Unang Balita, sa Simbahan na nananalangin ang ilang deboto na hindi makakasama sa prosisyon sa iba't ibang kadahilanan.  Pahayag ng mga nakausap ng GMA News, hindi na raw sila sasama sa Traslacion dahil sa kanilang pisikal na kundisyon,  lalo na ng mga senior citizen at may karamdaman.  Sa simbahan na lamang sila pumila para sa pahalik, ayon sa kanila.  Samantala, may mga deboto namang dumaan muna sa Quiapo Church bago pumunta sa Quirino Grandstand sa may Rizal Park sa Maynila.  Madaling-araw pa lang puno na ng mga deboto ang simbahan, ayon sa ulat.  Todo bantay naman ang mga pulis at sundalo na ang iba ay naka-full battle gear upang pangalagaan ang seguridad sa lugar.   Naka-setup na rin ang first aid stations sa labas ng simbahan.",Punong-puno pa rin ang Quiapo Church ng mga nagdadasal bagamat sa Quirino Grandstand nagsimula ang Traslacion ng Poong Nazareno maaga nitong Miyerkoles.,"Enero 9, 2019 8:31am GMT+08:00",https://www.gmanetwork.com/news/balitambayan/balita/680793/quiapo-church-puno-ng-nagsisimba-sa-gitna-ng-patuloy-na-traslacion/story/
Sagot ni Diokno sa banta ni Andaya: ‘Sue me’,"Hinamon ni Budget Secretary Benjamin Diokno si House Majority Leader Rolando Andaya Jr. na ituloy ang banta nito na kakasuhan siya kapag hindi naipatupad ang dagdag-sahod ng mga kawani ng gobyerno sa Enero 15.  Iginiit ni Diokno na hindi maibibigay ng pamahalaan ang ika-apat na bahagi ng salary increase ng mga kawani ng gobyerno dahil hindi pa naipapasa ng Kongreso ang 2019 national budget, at 2018 budget ang kanilang ginagamit sa ngayon.    “Since we are operating under the 2018 reenacted budget, then there’s no legal basis for us to pay,” sabi ni Diokno.  Sa kabila nito, tiniyak ni Diokno na ""retroactive"" ang salary hike kapag naipasa na ang 2019 budget.  Una rito, nagbanta si Andaya na kakasuhan niya sa Korte Suprema si Diokno kapag hindi inilabas ng DBM ang pondo para sa dagdag na sahod ng mga kawani ng gobyerno.  Iginiit niya na may sapat na mekanismo ang DBM para ipatupad ang salary increase kahit 2018 budget ang ginagamit sa ngayon.  Nauna na ring sinabi ni Diokno na malayang bansa ang Pilipinas kaya maaaring gawin ni Andaya ang nanaisin nito.  “There’s no legal basis for adjusting the pay ... You cannot force me to do something which is unconstitutional,” anang kalihim.  Pero iginiit ni Andaya nitong Martes, na nang ipatupad ang unang bahagi ng salary increase sa uniformed personnel noong 2018, walang partikular na pondo na nakalaan para dito at hindi kasama sa budget nang nasabing taon.  ""Considering the fact that the cash budget proposal this year is the same as last year, then a reenacted budget covers the needed funding for the salary increases,"" paliwanag ni Andaya.--",Hinamon ni Budget Secretary Benjamin Diokno si House Majority Leader Rolando Andaya Jr. na ituloy ang banta nito na kakasuhan siya kapag hindi naipatupad ang dagdag-sahod ng mga kawani ng gobyerno sa Enero 15.,"Enero 9, 2019 5:06pm GMT+08:00",https://www.gmanetwork.com/news/balitambayan/balita/680863/sagot-ni-diokno-sa-banta-ni-andaya-sue-me/story/
"Lalaking sangkot sa pagpatay sa 27 katao, patay sa Laguna","Patay sa isang engkuwentro sa Bay, Laguna ang isang lalaking sangkot umano sa pagpatay sa 27 katao sa Batangas.  Sa ulat ni John Consulta sa Unang Balita nitong Huwebes, kinilala ang suspek bilang si Ruel De Chavez, tubong-Sariaya, Quezon.  Ayon sa pulisya, miyembro si De Chavez ng Jason Hernandez Drug Group at Bahay Kubo Gun For Hire Group na sangkot sa mga iligal na gawain.  Si De Chavez daw ang pumapatay sa mga binabagsakang pusher ng sindikato na hindi na nakakapag-remit ng bayad sa grupo.  ""Mahalagang makuha natin 'yung mga suspected na gun-for-hire na involved sa iligal na droga kasi hindi lang iligal na droga ang maaari pa nilang gawin,"" sabi ni Senior Superintendent Eleazar Matta, provincial director ng Laguna police.  ""Pagdating ng panahon, maaaring makapanakit pa sila, magamit sila sa eleksyon and sa personal na interes ng ibang tao,"" dagdag ni Matta.  Narekober mula sa suspek ang isang 9mm na baril at ilang pakete ng hinihinalang shabu.  Patuloy naman ang operasyon ng pulisya para sa iba pang kasamahan ng suspek.  ""Isinasubject namin sa anti-cybercrime group ang mga cellphone nila pati ang mga Facebook conversations na nadedecipher ng anti-cybercrime group for follow-up operations,"" sabi ni Police Chief Superintendent Edward Carranza, hepe ng CALABARZON PNP.","Patay sa isang engkuwentro sa Bay, Laguna ang isang lalaking sangkot umano sa pagpatay sa 27 katao sa Batangas.","Enero 10, 2019 11:50am GMT+08:00",https://www.gmanetwork.com/news/balitambayan/balita/680936/lalaking-sangkot-sa-pagpatay-sa-27-katao-patay-sa-laguna/story/
"Pulis na kumakain sa karinderya, patay sa pamamaril","Isang aktibong pulis na kumakain lang sa isang karinderya ang pinagbabaril at napatay ng salaring nakasakay sa motorsiklo sa Quezon City.    Sa ulat ni James Agustin sa GMA News ""Saksi"" nitong Miyekules, sinabing dakong 9:00 p.m. nang pagbabarilin ng salarin ang biktima sa JP Rizal Street sa Barangay Marilag sa nasabing lungsod.     LOOK: Pulis, patay nang pagbabarilin sa bahagi ng J.P. Rizal, Brgy. Marilag, Quezon City. (????:  ) | via        Kinumpirma umano ni Superintendent Ophelio Concina Jr., hepe ng QCPD Station 8, na isang aktibong pulis ang biktima pero hindi na muna niya sinabi ang pangalan.  Kumakain umano ang biktima nang nang lapitan ng isang salarin na nakasakay sa motorsiklo at saka pinagbabaril na agad niyang ikinamatay.  Patuloy pa ang isinasagawang imbestigasyon ng mga awtoridad sa naturang pamamaril.--",Isang aktibong pulis na kumakain lang sa isang karinderya ang pinagbabaril at napatay ng salaring nakasakay sa motorsiklo sa Quezon City.,"Enero 9, 2019 11:52pm GMT+08:00",https://www.gmanetwork.com/news/balitambayan/balita/680907/pulis-na-kumakain-sa-karinderya-patay-sa-pamamaril/story/
"Ateneo 'bully,' sinabing ipinagtanggol lang niya ang sarili; ina niya, humingi ng pang-unawa","Iginiit ng Ateneo junior high school student na nasangkot sa insidente ng umano'y ""bullying"" sa loob ng paaralan na idinepensa lang niya ang kaniyang sarili. Ang kaniyang ina, humingi ng pang-unawa sa publiko.      ""I would like to apologize for the action of my son. Sa nasaktan niya, sa school na na-drag man ang school sa isyu na 'to,"" saad ng ginang sa ulat ni Arnold Clavio sa GMA News ""24 Oras"" nitong Miyerkules.  ""I apologize pero gusto ko ring hingin yung understanding ng tao na bata itong anak ko eh,"" dagdag niya.  Matatandaan na ilang video ang nag-viral noong nakaraang buwan na makikitang sangkot sa pananakit ang Grade Nine student at umano'y taekwondo black belt.  Ang isa sa mga insidente, nangyari sa loob ng palikuran kung saan dumugo ang ilong ng mas malaking estudyante na kaniyang nakaharap.    Pero sa panayam, iginiit ng binansagang Ateneo bully kid na, “I was just defending myself. Hindi naman ako nam-bully for no reason.”  ""Para sa akin, hindi naman bullying 'yung ginawa ko because I was also defending myself naman eh, in a way. Kaso nga lang in the video, mukhang ako talaga 'yung mas aggressive,” dagdag niya.  Una rito, isang estudyante rin ang nakapanayam ni Clavio, na nagsasabing hindi masasabing bullying nangyari sa loob ng banyo. Hindi umano kompleto ang buong kuwento sa mga lumabas na video sa social media.  Pero pag-amin ng estudyante na inaakusang nam-bully, mali ang ginawa niyang aksyon sa naturang sitwasyon.   “Hindi dapat ako nag-react ng ganu'n ka-violent,” saad niya. ""Nilalabas ko lang 'yung inis ko sa kaniya kasi tapos na nga 'yung problema tapos hinamon mo pa ako nu'ng suntukan nu'ng last subject.” —","Iginiit ng Ateneo junior high school student na nasangkot sa insidente ng umano'y ""bullying"" sa loob ng paaralan na idinepensa lang niya ang kaniyang sarili. Ang kaniyang ina, humingi ng pang-unawa sa publiko.","Enero 9, 2019 10:26pm GMT+08:00",https://www.gmanetwork.com/news/balitambayan/balita/680904/ateneo-bully-sinabing-ipinagtanggol-lang-niya-ang-sarili-ina-niya-humingi-ng-pang-unawa/story/
"Lalaking nagpapanggap daw na telco agent, naninikwat ng cellphone ng biktima","Isang residente sa Barangay Commonwealth, Quezon City ang ninakawan ng cellphone ng lalaki na nagkunwari agent ng isang telco company at nag-aalok ng promo. Pero natuklasan na hindi ito ang unang pagkakataon na umatake ang salarin gamit ang katulad na modus.    Ayon sa ulat ni Cesar Apolinario sa ""Balitanghali"" nitong Huwebes, sinabi ng biktima na dinampot ng suspek ang kaniyang cellphone habang abala siya sa pagsusulat sa application form na ibinigay ng lalaki.  ""May dala siyang application form. Habang nagsusulat ako kasi mahaba 'yun, nakalapag yung cellphone ko pagtingin ko wala na siya. Pati cellphone ko, wala na,"" anang biktima.  Hindi na-hulicam ang aktuwal na pananalisi, pero makikita sa CCTV ng barangay ang mabilis na pagtakas ng suspek sakay ng motorsiklo.  Ang biktima, nagpakita ng litrato na galing sa post ng isa pang netizen na nabiktima rin umano ng suspek.  Sa ini-upload na video, nahuli-cam ang suspek habang kausap ang isa pang biktima na inalok din umano ng promo ng telco company.  Makikita na pinuntirya rin ng agent ang cellphone na nakapatong sa malapit na mesa habang inaasikaso ng ang may-ari ang ibinigay niyang papeles.  Ayon sa nabiktima sa Commonwealth, pareho ang modus at iisa lang ang suspek na nambiktima sa kaniya at sa nag-post ng video.  Ang mga opisyal ng barangay, nakikipag-ugnayan na raw sa mga iba pang nabiktima ng suspek.  Nagbabala naman sa publiko ang mga awtoridad na mag-ingat laban sa suspek na patuloy na hinahanap.--","Isang residente sa Barangay Commonwealth, Quezon City ang ninakawan ng cellphone ng lalaki na nagkunwari agent ng isang telco company at nag-aalok ng promo. Pero natuklasan na hindi ito ang unang pagkakataon na umatake ang salarin gamit ang katulad na modus.","Enero 10, 2019 4:07pm GMT+08:00",https://www.gmanetwork.com/news/balitambayan/balita/680965/lalaking-nagpapanggap-daw-na-telco-agent-naninikwat-ng-cellphone-ng-biktima/story/
"Mga corals at lamang-dagat na nasa mga tangke para paramihin at ibenta, nasabat","Nasabat ng mga awtoridad sa isang operasyon sa Parañaque City ang mga corals at lamang-dagat na nasa mga tangke na pinaparami at ibinebenta umano sa ibang bansa.  Ang lalaking namamahala sa lugar, naaresto.    Sa ulat ni Darlene Cay sa GMA News ""Unang Balita"" nitong Huwebes, kinilala ang naarestong lalaki na si Davy Ang, na dalawang buwan umanong minanmanan ng mga awtoridad.  Isinagawa ang operasyon ng pinagsamang puwersa ng National Bureau of Investigation (NBI), Bureau of Fisheries and Aquatic Resources (BFAR) at Department of Environment and Natural Resources (DENR).  ""Prior to the operation, our command was able to receive a very reliable information regarding  the illegal activities of this subject wherein we were able to establish the large scale selling of live corals, hard and soft coral among others, "" sabi ng hepe ng NBI Environmental Crime Division na si Atty. Czar Eric Nuquir.  Sa inisyal na impormasyon ng awtoridad, galing ang mga corals at iba pang mga lamang-dagat sa Quezon at Bohol.  ""Pati online selling ginagamit niya . At ang kaniyang mga coral ay nakakarating sa Unites States of America at iba pang mga bansa,” sabi ni Nuquir.  ""Kung kaya't ang pagbebenta pong ito ay hindi lang pangmaliitan o hobby. Ito po ay talagang commercial quantity,"" dagdag pa niya.  Sa ilalim ng batas, bawal ang pangunguha, pagmamay-ari at pagbebenta ng mga corals. Tanging mga mananaliksik lang ang maaaring mabigyan ng permit para magkaroon nito.  Samantala, ang ibang lamang-dagat naman na nakita sa bahay ni Ang ay mangangailangan pa ng permit bago maibenta.  Ayon sa BFAR, permit para sa pagbebenta ng isda ang hawak ni Ang.  Ang mga nasamsam naman na patuloy na ini-imbentaryo ng BFAR, maaaring mapunta sa pangangalaga ng nasabing ahensya. Inaalam pa kung may mga endangered species sa mga binebenta ni Ang.  Plano namang ibalik sa karagatan ang mga nakumpiskang corals at mga lamang-dagat.  Tumangging magbigay ng pahayag si Ang na mahaharap sa reklamong paglabag sa Republic Act 10654 at Republic Act 8550 o Philippine Fisheries Code. --","Nasabat ng mga awtoridad sa isang operasyon sa Parañaque City ang mga corals at lamang-dagat na nasa mga tangke na pinaparami at ibinebenta umano sa ibang bansa.  Ang lalaking namamahala sa lugar, naaresto.","Enero 10, 2019 5:17pm GMT+08:00",https://www.gmanetwork.com/news/balitambayan/balita/680976/mga-corals-at-lamang-dagat-na-nasa-mga-tangke-para-paramihin-at-ibenta-nasabat/story/
"Guro, nag-viral matapos gawan ng portrait ang kanyang mga estudyante sa Laguna","Nag-viral sa social media ang istorya ng isang guro sa Laguna na gumuhit ng portrait ng kanyang mga estudyante, ayon sa ulat ng ""Unang Balita"" nitong Huwebes.  ""Sa Christmas Party, nagbibigay kami ng something to our students. So naisip ko yung ibibigay ko sa mga estudyante ko, personalized,"" sabi ng guro na si Rose Barcoma ng Holy Redeemer School of Cabuyao.  ""Naisip ko, this is the time na yung plano ko before ay gagawin ko na, na idro-drawing ko na sila para din naman matuwa yung mga bata na they have something to keep, to treasure, na something from me,” sabi niya.  Gumuguhit din siya ng mga sketches ng mga sikat na personalidad.  Dedicated, passionate, creative, multitalented, artistic—pagsasalarawan ng mga estudyante sa guro nilang si Barcoma.  Ayon kay Barcoma, first love na raw talaga niya ang pagguhit bago pa siya maging guro.  ""Before, fine arts talaga yung gusto kong dapat kunin na kurso. Pero my mother wanted me to become a teacher, so parang gusto kong mapasaya yung mother ko kaya nag-teacher ako,” kwento ni Barcoma.  Kalaunan, natutunan na niyang mahalin ang kanyang propesyon bilang guro.  ""Ang masarap sa pagiging teacher,  yung makita mo yung mga dati mong estudyante na may nararating. May mga estudyante ako na ngayon graduate na sila , mga professionals na din. So proud ako na naging part ako nung journey nila,"" sabi ni Barcoma.  Kumbaga sa obra, nagsisilbing taga-hubog sa mga estudyante ang mga guro, hindi lang sa talino at talento kundi pati na rin sa pag-uugali at pagiging makatao, sabi sa ulat.","Nag-viral sa social media ang istorya ng isang guro sa Laguna na gumuhit ng portrait ng kanyang mga estudyante, ayon sa ulat ng ""Unang Balita"" nitong Huwebes.","Enero 10, 2019 5:40pm GMT+08:00",https://www.gmanetwork.com/news/balitambayan/balita/680981/guro-nag-viral-matapos-gawan-ng-portrait-ang-kanyang-mga-estudyante-sa-laguna/story/
"Magbabalut, arestado matapos manaksak ng kapwa tindero sa Mandaluyong","Arestado ang isang magbabalut sa Mandaluyong matapos manaksak ng kapwa tindero nitong Huwebes ng madaling araw.  Ayon sa pulisya, bago ang krimen ay nagtalo umano ang 56-anyos na suspek na si Gregorio Albutra at ang 51-anyos na biktimang si Rustom Telig dahil sa makalat nilang pwesto ng tindahan sa Shaw Boulevard.  Matapos ang away, umuwi umano si Albutra at lasing nang bumalik sa pinagtitindahang lugar.  Gamit ang dalang kutsilyo, inundayan niya ng saksak sa tiyan ang nakasagutang kapwa-tindero.  Agad namang nakaresponde sa insidente ang mga pulis matapos humingi ng tulong ang isang saksi.  Nahuli si Albutra at mahaharap sa kasong frustrated murder.  Naisugod naman sa ospital at nasa maayos na kalagayan na ang biktima.",Arestado ang isang magbabalut sa Mandaluyong matapos manaksak ng kapwa tindero nitong Huwebes ng madaling araw.,"Enero 10, 2019 6:50pm GMT+08:00",https://www.gmanetwork.com/news/balitambayan/balita/680991/magbabalut-arestado-matapos-manaksak-ng-kapwa-tindero-sa-mandaluyong/story/
"Bilanggong sangkot umano sa droga, patay matapos tambangan ang sinasakyang patrol car sa Cebu","Patay ang isang lalaking bilanggo matapos tambangan ng mga naka-motorsiklong suspek ang sinasakyan niyang patrol car pasado alas-diyes ng umaga noong Miyerkules sa Cebu.  Ayon sa ulat sa GMA News TV ""Balita Pilipinas Ngayon"" nitong Huwebes, dadalo sana sa pagdinig ng korte ang detainee na si Tocelio Ababon kaugnay ng kaso niyang may kinalaman sa iligal na droga.  Habang binabaybay ang isang highway sa Brgy. Bulasa sa bayan ng Argao, bigla na lang umanong pinagbabaril ng tatlong hindi pa nakikilalang armadong lalaki na sakay ng motorsiklo ang patrol car.  Namatay si Ababon sa insidente.  Natamaan din ng bala sa likod ang isa sa dalawang pulis na kasama ng preso sa loob ng sasakyan pero nakaligtas ito dahil sa suot na bullet-proof vest.  Agad na tumakas ang mga suspek.  Hinala ng pulisya, target talaga ng mga gunman si Ababon at may kinalaman pa rin sa kalakalan ng iligal na droga ang pananambang dahil pinagkakatiwalaang tauhan umano siya ng isang malaking drug lord.  Nadakip ng pulisya si Ababon noong Disyembre matapos makuha sa kaniya ang isa't kalahating kilo ng hinihinalang shabu na nagkakahalaga ng mahigit P10 milyon.",Patay ang isang lalaking bilanggo matapos tambangan ng mga naka-motorsiklong suspek ang sinasakyan niyang patrol car pasado alas-diyes ng umaga noong Miyerkules sa Cebu.,"Enero 10, 2019 7:02pm GMT+08:00",https://www.gmanetwork.com/news/balitambayan/balita/680993/bilanggong-sangkot-umano-sa-droga-patay-matapos-tambangan-ang-sinasakyang-patrol-car-sa-cebu/story/
"Rider, patay matapos sumalpok sa dump truck sa QC","Na-hulicam ang pagsalpok ng isang motorcycle rider sa isang dump truck sa kahabaan ng Cambridge Street sa Quezon City pasado 1:30 ng madaling araw nitong Huwebes.  Ang motoristang walang helmet, dead on the spot.  Sa ulat ni James Agustin sa ""Balita Pilipinas Ngayon"" ng GMA News TV, makikita sa CCTV na tumilapon ang biktima nang sumalpok ang kanyang motorsiklo sa dump truck na mabagal naman ang takbo.  Hindi naman huminto ang truck driver matapos ang insidente.  Kinilala ang biktima na si Jomar dela Cruz.  Ayon sa mga kaanak, galing si Dela Cruz sa inuman at may hinatid lang siyang kasamahan sa may K-7th Street.  Kuwento ng pamangkin ng biktima na si Germie, ""Sabi ko sa kanila kanina dapat mag-tricycle na lang kayo, huwag na kayong mag-single. Kasi motor ko 'yan eh. Tama lang po inom niya. Lasing.""  Pinaghahanap na ng mga awtoridad ang driver ng dump truck.  Ang hiling ng pamilya ng biktima: ""Hingi na lang kami ng tulong sa kung sinuman ang nakabangga sa kanya. Para panagutan niya ang nangyari kung anuman ang aksidente, nadatnan niya dapat huwag niya takasan.""",Na-hulicam ang pagsalpok ng isang motorcycle rider sa isang dump truck sa kahabaan ng Cambridge Street sa Quezon City pasado 1:30 ng madaling araw nitong Huwebes.,"Enero 10, 2019 7:20pm GMT+08:00",https://www.gmanetwork.com/news/balitambayan/balita/680998/rider-patay-matapos-sumalpok-sa-dump-truck-sa-qc/story/
"Lalaking nagpaturok ng collagen sa dibdib sa Boracay, namatay","Nais lang naman sanang gumanda ng isang lalaking miyembro ng LGBT community nang magpaturok ito ng collagen sa dibdib sa Boracay pero nauwi ito sa kaniyang kamatayan, ayon sa ulat ng ""24 Oras"" nitong Huwebes.  Sa inisyal na imbestigasyon, nanikip daw ang dibdib ng biktimang kinilalang si Aldwin Esperanzilla kaya nagtungo siya sa Boracay District Hospital.  Sa ospital, naikwento ng biktima na isang Dave Nacar ang nagturok sa kaniya ng collagen.  Dahil sa kritikal na ang kalagayan, pinalipat siya sa isang pribadong ospital pero idineklara nang dead on arrival.  Patuloy namang tinutugis ang lalaking nagturok umano ng collagen sa biktima.","Nais lang naman sanang gumanda ng isang lalaking miyembro ng LGBT community nang magpaturok ito ng collagen sa dibdib sa Boracay pero nauwi ito sa kaniyang kamatayan, ayon sa ulat ng ""24 Oras"" nitong Huwebes.","Enero 10, 2019 11:13pm GMT+08:00",https://www.gmanetwork.com/news/balitambayan/balita/681002/lalaking-nagpaturok-ng-collagen-sa-dibdib-sa-boracay-namatay/story/
"Motor rider na tumilapon matapos mabangga ng kotse, rumesbak",": Motor rider, tumilapon matapos mabangga ng isang kotse sa kahabaan ng Rizal Avenue cor. Fugoso St. sa Sta. Cruz, Maynila. (????: Brgy. 335 Zone 34) | via        Isang motorsiklo ang nabangga ng kotse sa kanto ng Rizal Avenue at Fugoso Street sa Sta. Cruz, Manila, ayon sa ulat ni Julee Cabrera para sa Super Radyo's dzBB.      : Lumapit ang motor rider sa sasakyan habang may hawak umanong baril at sinipa ang side mirror nito. Hindi agad nakababa ang driver ng kotse dahil sa takot. (????: Brgy. 335 Zone 34)| via        Makikita sa CCTV na tumilapon ang motorsiklo pero nakabangon ang driver nito. Lumapit ang motor rider sa sasakyan habang may hawak umanong baril at sinipa ang side mirror nito.      : Motor rider, pinagsusuntok at pinagsisipa ang driver ng kotse na bumangga sa kanya sa Rizal Avenue cor. Fugoso St. sa Sta. Cruz, Maynila; motor rider, binasag din ang bintana sa driver's seat ng sasakyan. (????: Brgy. 335 Zone 34) | via        Nilapitan ng rider ang driver ng kotse na nakabangga sa kanya pagkatapos ay pinagsusuntok at pinagsisipa niya ito.",,"Enero 11, 2019 3:13am GMT+08:00",https://www.gmanetwork.com/news/balitambayan/balita/681035/motor-rider-tumilapon-matapos-mabangga-ng-kotse-rumesbak/story/
"Lalaking sangkot sa bukas at basag kotse, patay nang manlaban daw sa pulisya sa Nueva Ecija","Patay ang isang lalaking nahuli cam na nambubukas ng isang sasakyan matapos siyang manlaban umano sa isang hot pursuit operation sa Talavera, Nueva Ecija. Ang suspek, napag-alamang sangkot din sa mga basag-kotse modus.  Sa ulat ni Mav Gonzales sa GMA News TV ""Balita Pilipinas"" nitong Biyernes, kinilala ang suspek na si Francisco Valenzuela.  Makikita sa kuha ng Talavera police station na sa una'y aakalaing nagparada lamang ng sasakyan si Valenzuela, pero pinupuntirya niya na pala ang isang multicab.  Ilang saglit pa, binuksan na niya ang bintana ng sasakyan, saka inilusot ang kalahati ng kaniyang katawan at ini-unlock ang pinto nito.  Pag-alis niya sa bintana, dumiretso na siya sa likod ng multicab at pumasok sa loob.  Maya maya'y lumabas na siya at may isinusuksok sa bulsa habang umaalis.  Ngunit hindi lamang ito ang unang beses na nagnakaw siya sa loob ng isang kotse, dahil nambiktima na rin pala siya ng isang empleyadang nakapara sa Barangay Poblacion Sur.  ""Madami na palang nabiktima ito. So, nag-o-operate din 'yung grupo nila sa Cabanatuan, dito rin sa San Jose, sa Muñoz,"" sabi ni Poilice Superintendent Alexie Desamito ng Talavera Police.  Dahil dito'y isinagawa na ng pulisya ang hot pursuit operation, ngunit pumalag umano si Valenzuela kaya napatay.  Hindi nag-iisa sa modus ang suspek, ayon sa pulisya.  ""Nu'ng sitahin nu'ng responding police officers natin, biglang kumaripas 'yung isa, 'yung isa pumutok agad. So, 'yun nagbakbakan na,"" sabi pa ni Sot ni Desamito.  Nagawang makatakas sakay ng motor ang kasamahan ni Valenzuela.  Nabawi ang isang baril, ilang basyo ng bala at dalawang sachet ng shabu sa crime scene.","Patay ang isang lalaking nahuli cam na nambubukas ng isang sasakyan matapos siyang manlaban umano sa isang hot pursuit operation sa Talavera, Nueva Ecija. Ang suspek, napag-alamang sangkot din sa mga basag-kotse modus.","Enero 11, 2019 7:50pm GMT+08:00",https://www.gmanetwork.com/news/balitambayan/balita/681114/lalaking-sangkot-sa-bukas-at-basag-kotse-patay-nang-manlaban-daw-sa-pulisya-sa-nueva-ecija/story/
"Babae, nagpakaladkad sa truck ng MMDA para mabawi ang nakumpiskang estante","Isang babae ang nagpakaladkad sa umaandar na truck ng Metropolitan Manila Development Authority (MMDA) para lang mabawi ang P500 na estanteng nakumpiska sa clearing operations.  Sa ulat ni Mark Salazar sa ""24 Oras"" nitong Biyernes, maririnig pa itong sumisigaw na ""Hindi ako nagtitinda! Maniwala kayo, sir!.""  Sinubukan niyang makiusap kay MMDA spokesperson Celine Pialago, pero isa lang siya sa  mga nagrereklamong hindi na napagbigyan ng ahensya dahil sa mas pinahigpit nilang operasyon.  Nagdabog naman ang isang tindera sa Roxas Boulevard dahil naiwan daw niya ang kanyang cellphone sa isang kariton na nakumpiska ng MMDA.  Sa galit nito, itinapon niya ang perang pinagbentahan sa kalsada basta ibalik lang ang kanyang cellphone.  Hinabol pa ng tindera ang truck, pero wala siyang nabawi. ""Yung cellphone ko, sir! 'Yung cellpone lang! Siya dumampot ng pera na 'to,"" aniya.  Itinanggi naman ng mga enforcer na may kinumpiska silang mahahalagang gamit.  Paliwanag ni Pialago, ""Kapag naisampa na natin sa truck, hindi na puwedeng ibaba ang mga bagay na nakumpiska na natin.""  Pabalik-balik raw ang MMDA sa lugar pero illegal parking ang tunay nilang target.  Giit ng isang motoristang nakahinto: ""Hindi tayo puwedeng tumakbo na may kausap sa telephone di ba? Eh saan ba ako hihinto?""  Ang sabi naman ng isa, ""Yung erpat ko kasi nagpa-check-up. Na'stroke po eh. Puno ang slot sa loob kaya nandito lang ako sa labas saglit...Para 'pag tinext ako ng kapatid ko, deretso-pick-up lang diyan sa ospital.""  Ayon naman kay Pialago: ""'Yung mga pilosopo, puwede silang maging polisopo kung hanggang kailan nila gusto basta titiketan natin sila.""",Isang babae ang nagpakaladkad sa umaandar na truck ng Metropolitan Manila Development Authority (MMDA) para lang mabawi ang P500 na estanteng nakumpiska sa clearing operations.,"Enero 11, 2019 8:23pm GMT+08:00",https://www.gmanetwork.com/news/balitambayan/balita/681115/babae-nagpakaladkad-sa-truck-ng-mmda-para-mabawi-ang-nakumpiskang-estante/story/
"Hanjin na gumagawa ng mga barko na nasa Subic, lubog sa utang","Naghain sa korte ng voluntary corporate rehabilitation ang Hanjin Heavy Industries and Construction Company Philippines na nakabase sa Subic dahil sa pagkakalubog sa utang.    Sa ulat ni Sandra Aguinaldo sa GMA News ""24 Oras"" nitong Biyernes, sinabing nag-file ng voluntary corporate rehabilitation sa Regional Trial Court ng Olongapo ang Hanjin bilang proteksyon sa mga pinagkakautangan nito.  Nahihirapan na raw kasi ang kompanya na makabayad ng utang sa bangko at nais nitong maiwasan na lalo pang lumaki ang babayarang interes.  Ang Hanjin ay pagawaan ng barko na sinasabing pinakamalaking investor at employer sa Subic.  Ayon kay Subic Bay Metropolitan Authority (SBMA) chairperson at administrator Wilma Eisma, nasa $400 milyon o mahigit P2 bilyon umano ang utang ng Hanjin sa mga bangko sa Pilipinas.  Bukod pa rito ang $900 milyon na utang nito sa ilang kumpanya sa South Korea.  ""Hindi po ito bankruptcy, kung hindi po, humihingi po sila ng tulong,"" paglilinaw ni Eisma. ""They're trying to be responsible at ayaw nilang hintaying mag-default sila sa kanilang mga utang kung kaya't minabuti nilang mag-file na po ng petition for rehabilitation.""  Sinabi naman ng Department of Labor and Employment wala pa namang pasabi ang Hanjin na mawawalan ng trabaho ang mga Pilipinong empleyado ng 17 sub-contractors nito.  Gayunman, nabawasan daw ang oras ng trabaho nila kaya nabawasan din ang kanilang kita.  Ayon pa sa DOLE, malaki na ang ibinaba ng bilang ng mga empleyado ng Hanjin at mga sub contractor nito. Mula sa mahigit 31,000 noong 2016, ngayon ay nasa 3,812 na lang.  Idinagdag ng ahensiya na may anim na barko pa ang itatayo ng Hanjin kaya may pag-asa umano na hindi ito magsasara. Pero nangangamba ang SBMA kapag nakansela ang mga proyekto, ayon sa ulat. --",Naghain sa korte ng voluntary corporate rehabilitation ang Hanjin Heavy Industries and Construction Company Philippines na nakabase sa Subic dahil sa pagkakalubog sa utang.,"Enero 11, 2019 11:54pm GMT+08:00",https://www.gmanetwork.com/news/balitambayan/balita/681136/hanjin-na-gumagawa-ng-mga-barko-na-nasa-subic-lubog-sa-utang/story/
"8-taong gulang na bata, duguan matapos paluin ng ina sa Bulacan","Duguan ang isang walong taong gulang na bata matapos itong paluin ng kanyang ina habang pinapaglitan sa labas ng kanilang bahay sa Malolos, Bulacan.  Ayon sa ulat ni Dano Tincungco sa ""24 Oras"", pumutok ang ulo ng bata nitong Biyernes ng umaga matapos tumama ang buckle ng sinturon na ginamit ng kanyang ina.  ""According doon sa nanay, medyo may kakulitan yung bata,"" sabi ni Senior Inspector Jaynalyn Acosta-Udal, hepe of the Malolos Women and Children's protection desk.  ""Yung bata gustong maglaro, gusto sa labas. Yung nanay pinipigilan. Tapos sabi pa ng nanay natututo na raw magnakaw,"" dagdag pa niya.  Pinosasan daw ng isang traffic enforcer ang ina upang hindi na siya saktan ng taongbayan.  Na-inquest na ang ina para sa reklamong physical injuries kaugnay ng paglabag sa Anti-Child Abuse Law.","Duguan ang isang walong taong gulang na bata matapos itong paluin ng kanyang ina habang pinapaglitan sa labas ng kanilang bahay sa Malolos, Bulacan.","Enero 11, 2019 10:23pm GMT+08:00",https://www.gmanetwork.com/news/balitambayan/balita/681127/8-taong-gulang-na-bata-duguan-matapos-paluin-ng-ina-sa-bulacan/story/
Kolektor patay nang barilin ng 3 beses sa ulo sa Commonwealth Market,"Patay ang isang lalaking kolektor matapos siyang barilin nang tatlong beses sa ulo ng hindi pa matukoy na salarin sa Commonwealth Market, Quezon City nitong Sabado.  Kinilala ang biktima na si Emilio Llumo, 56-anyos, residente ng Barangay Commonwealth, ayon sa ulat ni Olan Bola sa Super Radyo dzBB.  Naglalakad ang biktima nang lumapit sa kanya ang isang naka-bonnet at pinagbabaril siya sa may bukohan.  Naglakad lamang paalis ang suspek pagkatapos na tila walang nangyari.  Sa pag-iimbestiga ng pulisya, posibleng .38 kalibreng baril ang ginamit ng suspek.  Kasalukuyang inaalam ang motibo sa pamamaril.","Patay ang isang lalaking kolektor matapos siyang barilin nang tatlong beses sa ulo ng hindi pa matukoy na salarin sa Commonwealth Market, Quezon City nitong Sabado.","Enero 12, 2019 10:59am GMT+08:00",https://www.gmanetwork.com/news/balitambayan/balita/681159/kolektor-patay-nang-barilin-ng-3-beses-sa-ulo-sa-commonwealth-market/story/
"Ginang na tulog, pinalakol ng mister dahil sa pagtatago ng pera at mga bote ng alak","Patay ang isang ginang matapos siyang palakulin ng mister habang natutulog dahil umano sa pagtatago niya ng pera at mga bote ng alak nito sa Cadiz City, Negros Occidental.  Sa ulat ng GMA News ""Balitanghali Weekend"" nitong Sabado, kinilala ang biktima na si Violeta Hernalin, na nasawi sa pananaga ng asawang si Jose Hernalin.  Lumabas sa ulat ng pulisya na nagtamo ng sugat sa bibig at leeg ang biktima.  Tatlong bote ng alak ang itinago ng misis bukod sa pera, na naging dahilan ng kanilang pag-aaway.  Nadakip sa follow-up operation ng pulisya ang suspek, at nakuha rin ang palakol na kaniyang ginamit.  Tumangging magbigay ng pahayag ang suspek.","Patay ang isang ginang matapos siyang palakulin ng mister habang natutulog dahil umano sa pagtatago niya ng pera at mga bote ng alak nito sa Cadiz City, Negros Occidental.","Enero 12, 2019 6:26pm GMT+08:00",https://www.gmanetwork.com/news/balitambayan/balita/681192/ginang-na-tulog-pinalakol-ng-mister-dahil-sa-pagtatago-ng-pera-at-mga-bote-ng-alak/story/
"Gold medalist bowler na si Angelo Constantino, patay sa pamamaril sa San Juan","Patay ang gold medalist bowler na si Angelo Constantino nang pagbabarilin siya ng hindi pa nakikilalang gunman sa loob ng isang kainan sa Greenhills, San Juan nitong Biyernes ng hapon.  Ayon sa ulat ni Dano Tingcungco sa ""24 Oras"" nitong Sabado, dalawang tama sa ulo ang tinamo biktima.  May mga persons of interest na raw na pinagaaralan ang pulisya, pero tumanggi muna silang pangalanan ito.  Nahagip din daw ng CCTV ang hinihinala nilang suspek sa Ortigas Avenue ng bandang 4:30 p.m. bago mangyari ang insidente.  Pagbaba nito sa sa basement parking area, makikitang nagsuot muna ito ng surgical mask.  Ayon sa San Juan police, dumiretso ang lalaki sa kainan malapit sa isang bowling alley sa second floor kung saan binaril si Constantino.  Kuwento ni Senior Superintendent Dindo Reyes, hepe ng San Juan Police: ""Nagpanggap ang isang customer doon ngunit siya ay naka-medical mask. At mayroong (baseball) cap na naka -ano sa kanya at nu'ng napansin niya 'yung biktima bigla na lang niya itong pinutukan.""  Posible rin daw na pinlano ng suspek ang lahat, maging ang kanyang pagtakas.  Matapos barilin ng salarin ang biktima, nagpaputok pa raw ito uli para takutin ang mga empleyado ng kainan.  ""Mukhang alam niya 'yung pasikot-sikot doon kasi dumiretso na siya doon sa second floor,"" sabi ni Reyes.  ""Vital organ 'yung ulo natin kaya doon pinuntirya ng suspek na mapatay talaga 'yung ating biktima,"" dagdag niya.  Nagpaabot ng pakikiramay ang Philippine Bowling Federation, Inc. sa pamilya ng kampeon.","Patay ang gold medalist bowler na si Angelo Constantino nang pagbabarilin siya ng hindi pa nakikilalang gunman sa loob ng isang kainan sa Greenhills, San Juan nitong Biyernes ng hapon.","Enero 12, 2019 9:41pm GMT+08:00",https://www.gmanetwork.com/news/balitambayan/balita/681195/gold-medalist-bowler-na-si-angelo-constantino-patay-sa-pamamaril-sa-san-juan/story/
Lalaki arestado sa panghihipo at pagkuha ng maselang larawan ng 3 menor de edad,"Bagsak sa kulungan ang isang 53-anyos na lalaki matapos niya umanong molestiyahin ang tatlong menor de edad at pagkukunan ang mga biktima ng mga litrato sa kanyang bahay sa Sta. Mesa, Maynila.  Depensa ng suspek, kusang sumama ang mga bata at nagpakuha ng mga larawan.  Sa ulat ni Cecile Villarosa sa GMA News TV ""Balitanghali Sabado,"" kinilala ang suspek na si Arthur Reyes na inaresto matapos magsumbong ang mga biktima.  Sinabi ng mga biktima na dalawang beses nangyari ang pangmomolestiya sa tuwing iniimbitahan sila ng suspek na tumuloy sa bahay nito.  ""Sabi nu'ng isang witness, menor de eadad din, na hinipuan itong mga bata sa maseselang bahagi ng katawan, tapos binigyan ng pera, pinagkukuhanan ng pictures,"" pahayag ni Chief Inspector Melchor Villar, deputy commander ng Manila Police District Station 8.  Hindi pa nagawang makapagsumbong ng mga bata noong una, ngunit nalaman din ng mga magulang nang magsalita na ang isa sa mga biktima matapos ang huling pangmomolestiya.  Nagsumbong ang mga magulang sa barangay at nagreklamo sa pulisya.  Nabawi kay Reyes ang isang camera na may mahigit 200 larawan ng mga bata, isang maliit na pakete ng pinatuyong dahon ng hinihinalang marijuana, cellphone, at flash drive.  Itinanggi ng suspek ang ibinibintang sa kanya, at iginiit na nagpunta pa ang mga biktima sa kanyang bahay at pinakain pa niya.  ""Ngayon, second time kumatok sila, wala ako. Third time kumatok sila naman, andu'n ako, eh 'di pinapasok ko sila, pinakain ko pa nga sila ng pagkain eh, tapos naglaro ng Youtube tapos umuwi na, tapos na, wala na. 'Yung dalawa nga natulog pa du'n sa kama miski pa-kuwento niyo sa kanila,"" pahayag ng suspek.  Boluntaryo rin umanong nagpakuha ng litrato ang mga biktima.  ""Pero 'yung mga picture na 'yun, 'yun 'yung picture na nagpa-picture sila kasi eh. Sila naman nagpose nang ganu'n hindi naman ako eh, hindi naman ako eh. Oo sabi nila picturan ko sila,"" saad ni Reyes.  Umamin si Reyes na gumagamit siya dati ng marijuana, ngunit hindi raw kanya ang nakuhang hinihinalang marijuana.  Mahaharap si Reyes sa reklamong child abuse.","Bagsak sa kulungan ang isang 53-anyos na lalaki matapos niya umanong molestiyahin ang tatlong menor de edad at pagkukunan ang mga biktima ng mga litrato sa kanyang bahay sa Sta. Mesa, Maynila.","Enero 12, 2019 4:59pm GMT+08:00",https://www.gmanetwork.com/news/balitambayan/balita/681186/lalaki-arestado-sa-panghihipo-at-pagkuha-ng-maselang-larawan-ng-3-menor-de-edad/story/
"Mga suspek sa pagpatay sa dating kapitan ng barangay sa Maynila, tinutugis","Tinutugis pa rin ng pulisya ang dalawang lalaking suspek sa pagpatay sa isang dating kapitan ng Barangay 365 sa Maynila nitong Biyernes.  Sa ulat ni Katrina Son sa GMA News ""Balitanghali Weekend"" nitong Linggo, nakunan ng CCTV ang aktwal na pagtutok ng baril ng isa sa mga suspek bago paputukan ang biktimang si Elpidio Peter Bautista.  Alas-tres y medya ng hapon nang mangyari ang insidente habang nakaupo sa gilid ng eskinita si Bautista.  ""Binaril siya at tinamaan siya sa kanang braso. Nakatakbo pa itong biktima pero pinaputukan pa rin siya, patuloy pa rin siyang punaputukan ng suspek... although maraming nakaupo, siya lang ang directly na pinuntirya,"" ayon kay Police Inspector Glennzor Vallejo.  Bago ang krimen, nakita ng ilang saksi na nagkakabit ng poster sa lugar ang biktima kasama ang kanyang misis na kasalukuyang kapitana ng barangay.  Naisugod pa sa ospital ang biktima pero binawian rin ng buhay.  Mabilis namang tumakas ang dalawang suspek matapos ang pamamaril.  May dala pang paper bag ang isa kung saan itinago ang ginamit na baril.",Tinutugis pa rin ng pulisya ang dalawang lalaking suspek sa pagpatay sa isang dating kapitan ng Barangay 365 sa Maynila nitong Biyernes.,"Enero 13, 2019 5:06pm GMT+08:00",https://www.gmanetwork.com/news/balitambayan/balita/681251/mga-suspek-sa-pagpatay-sa-dating-kapitan-ng-barangay-sa-maynila-tinutugis/story/
"Pulis Maynilang inireklamo sa pananakit ng 3 bagitong pulis noong Traslacion, sinibak na","Nasibak na sa puwesto ang opisyal ng Manila Police District (MPD) na inireklamo dahil sa pananakit ng tatlong bagitong pulis noong kasagsagan ng Traslacion ng Poong Itim na Nazareno nitong Miyerkules.  Ayon sa ulat ng Super Radyo dzBB nitong Sabado, nilinaw ni National Capital Region Police Office (NCRPO) Director Guillermo Eleazar na patuloy pa ang imbestigasyon sa insidente.  Opisyal ng Manila Police District (MPD) na inireklamo dahil sa pananakit ng 3 bagitong pulis noong kasagsagan ng Traslacion ng Poong Itim na Nazareno, sinibak na sa pwesto.        Ayon sa naunang ulat, pinagpapalo umano ni Chief Inspector Alden Panganiban, commander ng Gandara PCP ng MPD Station 11, ang tatlong tauhan ng NCRPO noong kasagsagan ng Traslacion sa Maynila.  Nagalit daw ang opisyal dahil hindi nila umano na-kontrol ang gulo ng mga tao at hindi nila umano nasunod ang ilan sa kanyang mga utos.  Ayon naman sa MPD, maaari ring masuspende o maharap sa kaukulang reklamo ang mga bagitong pulis kung sakaling mapatunayan na lumabag o nagmatigas sila kaya sila nasaktan.",Nasibak na sa puwesto ang opisyal ng Manila Police District (MPD) na inireklamo dahil sa pananakit ng tatlong bagitong pulis noong kasagsagan ng Traslacion ng Poong Itim na Nazareno nitong Miyerkules.,"Enero 12, 2019 10:12pm GMT+08:00",https://www.gmanetwork.com/news/balitambayan/balita/681198/pulis-maynilang-inirekalmo-sa-pananakit-ng-3-bagitong-pulis-noong-traslacion-sinibak-na/story/
Tsuper timbog nang maaktuhang bumabatak ng shabu sa loob ng taxi,"Arestado ang isang taxi driver sa Makati City nang maaktuhan umano itong gumagamit ng shabu sa loob ng minamaneho niyang pampublikong sasakyan nitong Linggo.  Ayon sa mga pulis, nagpapatrolya sa kahabaan ng Apolinario Street sa Barangay Bangkal ang kanilang mga tauhan pasado alas-diyes ng umaga nang makita ang 57-anyos na suspek na si Jovy Ingalla na bumabatak ng iligal na droga sa loob ng kaniyang taxi.  Agad siyang inaresto ng mga pulis.  Nakuha sa kaniya ang isang pakete ng hinihinalang shabu at ilang shabu paraphernalia.  Mahaharap ang taxi driver sa kasong paglabag sa Republic Act 9165 o Comprehensive Dangerous Drugs Act.",Arestado ang isang taxi driver sa Makati City nang maaktuhan umano itong gumagamit ng shabu sa loob ng minamaneho niyang pampublikong sasakyan nitong Linggo.,"Enero 13, 2019 5:08pm GMT+08:00",https://www.gmanetwork.com/news/balitambayan/balita/681252/tsuper-timbog-nang-maaktuhang-bumabatak-ng-shabu-sa-loob-ng-taxi/story/
Rider na walang helmet inaresto matapos mahulihan ng baril sa checkpoint sa QC,"Isang motorcycle rider ang inaresto ng mga awtoridad nitong Linggo ng gabi matapos siyang mahulihan ng baril sa isang checkpoint sa Novaliches, Quezon City.  Nakilala ang suspek na si Edgardo Aguilos na umaming kanya ang baril na nakita ng mga pulis, ayon sa ulat ni James Agustin sa Unang Balita ng GMA News nitong Lunes.     JUST IN: Lalaki, arestado matapos mahulihan ng baril sa COMELEC checkpoint sa Brgy. Gulod Novaliches Quezon City.            Sinita ng mga pulis ang suspek sa Commission on Elections (Comelec) checkpoint sa Quirino Highway pasado alas-onse ng gabi dahil hindi nito suot ang helmet.  Nadiskubre ng mga pulis na may dala ang suspek na kalibre .45 na baril na kargado ng anim na bala.  ""Nu'ng iche-check na natin, nakita ng ating mga police officers na 'yung baril na kalibre .45. Kaya pala hindi niya suot-suot 'yung helmet ay doon nakalagay 'yung baril. So in plain view nakita ng ating kapulisan 'yung kalibre .45 na nakalagay doon,"" sabi ni Police Superintendent Rossel Cejas, Novaliches Police Station commander.  Aminado ang suspek na apat na taon nang nasa kanya ang baril at wala itong lisensiya.  Dati nang nakulong ang suspek dahil sa kasong physical injury nitong 2018.  Nahaharap ang suspek sa kasong paglabag sa gun ban na nakasaad sa Omnibus Election Code at sa illegal possession of firerms.    Samantala, maayos naman ang checkpoint sa IBP Road sa Quezon City.  Pabor ang mga motorista sa isinasagawang checkpoint dito dahil para raw ito sa kanilang kaligtasan.  Sa P. Ocampo Street sa Maynila, maliwanag ang lugar ng checkpoint.  May checkpoint din sa Barangay Acacia sa Malabon.  Wala namang nahuling lumabag sa gun ban.  Nagsimula ang election period nitong Linggo at matatapos ito sa June 12.  Nitong Linggo rin   sa buong bansa.","Isang motorcycle rider ang inaresto ng mga awtoridad nitong Linggo ng gabi matapos siyang mahulihan ng baril sa isang checkpoint sa Novaliches, Quezon City.","Enero 14, 2019 9:25am GMT+08:00",https://www.gmanetwork.com/news/balitambayan/balita/681291/rider-na-walang-helmet-inaresto-matapos-mahulihan-ng-baril-sa-checkpoint-sa-qc/story/
"Truck driver, patay nang maipit ng nakausling troso na karga ng sinusundan niyang truck","Kalunos-lunos ang sinapit ng isang truck driver na nasawi matapos na maipit ang kaniyang ulo ng nakausling troso na karga ng sinusundan niyang truck sa Valenzuela City nitong Lunes ng umaga.    Sa ulat ng GMA News TV ""Balita Pilipinas"" nitong Lunes, sinabi ng Valenzuela Rescue na nabasag ang windshield ng truck ng biktima kung saan lumusot ang isang malaking troso na karga ng isa pang truck na nasa harapan nito.  Naipit ng troso ang mukha ng nasawing driver.  Nasa kostudiya naman ng pulisya ang driver ng driver ng truck na may dala ng troso.  Inaalam kung paano nangyari ang disgrasya.--",Kalunos-lunos ang sinapit ng isang truck driver na nasawi matapos na maipit ang kaniyang ulo ng nakausling troso na karga ng sinusundan niyang truck sa Valenzuela City nitong Lunes ng umaga.,"Enero 14, 2019 5:50pm GMT+08:00",https://www.gmanetwork.com/news/balitambayan/balita/681364/truck-driver-patay-nang-maipit-ng-nakausling-troso-na-karga-ng-sinusundan-niyang-truck/story/
"Kandidato sa pagka-alkalde sa Bohol, nakaligtas sa ambush","Nakaligtas sa ambush noong Lunes ng hapon ang isang kandidato para sa pagiging alkalde ng Buenavista, Bohol.  Ayon sa ulat ng “24 Oras,” pinaulanan ng bala ang abogadong si Rico Cabarrubias habang nakasakay sa kanyang kotse kasama ang kanyang driver dakong alas dos ng hapon sa bayan ng Getafe.  Sa kasawiang palad, namatay ang driver ni Cabarrubias.  Patuloy ang imbestigasyon at paghahanap ng mga pulis sa suspek.  Noong isang buwan lamang, napatay rin ng isang grupo ng hitman si Ako Bicol party-list representative Rodel Batocabe na tatakbo dapat para sa pagka-alkalde ng Daraga, Albay sa eleksiyon.  Sinampahan na ng kasong murder ng mga pulis si Daraga, Albay mayor Carlwyn Baldo at anim na iba pa dahil sa pagkamatay ni Batocabe.","Nakaligtas sa ambush noong Lunes ng hapon ang isang kandidato para sa pagiging alkalde ng Buenavista, Bohol.","Enero 14, 2019 9:00pm GMT+08:00",https://www.gmanetwork.com/news/balitambayan/balita/681388/kandidato-sa-pagka-alkalde-sa-bohol-nakaligtas-sa-ambush/story/
"Most wanted sa Palayan, timbog sa Pililla matapos mag-post sa Facebook","Arestado ang sinasabing most wanted ng Palayan, Nueva Ecija matapos niyang mag-post sa kanyang Facebook page ng larawan niya sa isang parke sa Pililla, Rizal.Mahigit isang taon ding nagtago sa Pililla si Reymar Santos Cunanan na nahaharap sa kasong robbery at carnapping.  ""Notorious yung gripo na nasamahan niya. Tapos yung mga kasama niya, wala na"" sabi ni Chief Inspector Robert Santos, hepe ng PNP sa Pililla.  Nakuhaan si Cunanan ng isang kalibre 22 na baril at ilang sachet ng hinihinalang shabu.  Nagha-hanapbuhay na si Cunanan sa Pililla bilang isang mangingisda.  Kamakailan lang ay nag post sa Facebook ng kanyang larawang kuha sa parke sa Pililla.  Isang importante ang nakakiya nito at agad na nagsumbong sa mga otoridad.","Arestado ang sinasabing most wanted ng Palayan, Nueva Ecija matapos niyang mag-post sa kanyang Facebook page ng larawan niya sa isang parke sa Pililla, Rizal.Mahigit isang taon ding nagtago sa Pililla si Reymar Santos Cunanan na nahaharap sa kasong robbery at carnapping.","Enero 14, 2019 9:40pm GMT+08:00",https://www.gmanetwork.com/news/balitambayan/balita/681398/most-wanted-sa-palanan-timbog-sa-pililia-matapos-mag-post-sa-facebook/story/
"2 menor na edad sa Caloocan, inirereklamo ng panggagahasa ","Dalawang menor de edad na batang lalaki ang inirereklamo sa kasong rape sa Barangay Bagong Silang, Caloocan City.  Ayon sa ulat ni Marisol Abduraman ng GMA News sa “24 Oras” nitong Lunes, kakasuhan ng rape ang isang 14-anyos na batang lalaki dahil sa umano'y panggagahasa ng 12-anyos na si Nena habang ang isang 15-anyos na lalaki naman ay inaakusahang nangmolestiya ng anim na biktima na mga menor na edad din.  Nagsumbong si Nene at ang kanyang ina sa mga pulis ngunit hindi pa malinaw kung magkakilala si Nene at ang suspek. Ayon sa resulta ng medico legal na isinagawa kay Nene, positibong ginahasa nga ang dalagita.  Naiyak ang ina sa sinapit ng kanyang anak.  “Gusto ko po mam na maparusahan po sya para 'di na po sya uulit sa ibang mga bata,”  Dakong alas nwebe y medya noong Linggo ng gabi nangyari ang umano'y panggagahasa sa batang si Nene sa isang bakanteng tindahan sa harap mismo ng bahay ng biktima.  Ayon kay Rizalina Tugenio na Purok Leader ng Phase 1, Brgy. Bagong Silang, Caloocan City, nakita ng tiyuhin ang suspek at ang biktima na nakahiga. Umiiyak ang biktima nang madatnan ng tiyuhin ng suspek.  Tumakas ang suspek pero nahuli rin siya ng taumbayan sa may covered court.  Dahil menor de edad ang suspek, mananatili muna ito sa pangangalaga ng Department of Social Welfare and Development (DSWD).  “Hihintayin [natin] 'yung proper time or yung age nya para maharap niya 'yung kaso,” ani Superintendent Annie Mangelen, Commander ng North Extension office ng Caloocan police.  Nasa pangangalaga rin ng DSWD ang 15-anyos na binatilyo na nirereklamo ng panggagahasa ng tatlong 12-anyos na lalaki.  Ayon sa isang saksi na si Cristina Combo, nangyari umano ang panghahalay noong Disyembre.  Nang mahuli ang suspek nitong Sabado, naglabasan ang anim pang bata na diumano'y nabiktima rin ng panghahalay ng suspek.  Pinakabata sa kanyang mga biktima ay ang isang pitong taong gulang na ginahasa umano ng suspek noon pang 2014.  Nagpaalala naman ang mga pulis sa publiko na maging responsableng magulang, bantayang mabuti ang kanilang mag anak at kilalanin kung sino ang mga taong kanilang sinasamahan at kinakaibigan at hangga't maaari, huwag na palabasin ang mga bata kapag gabi na.","Dalawang menor de edad na batang lalaki ang inirereklamo sa kasong rape sa Barangay Bagong Silang, Caloocan City.","Enero 14, 2019 9:26pm GMT+08:00",https://www.gmanetwork.com/news/balitambayan/balita/681397/2-menor-na-edad-sa-caloocan-inirereklamo-ng-panggagahasa/story/
AWOL na pulis patay sa pananambang sa QC,"Isang AWOL na pulis pinagbabaril ng riding in tandem habang naninigarilyo sa Barangay Kaligayahan, Quezon CIty kagabi, ayon sa ulat ni James Agustin sa Unang Balita.  Ang biktima na kinilalang si Blen Bognot ay isa palang AWOL na pulis na dating nakatalaga sa Quezon City Police Department.  Nagtamo ng tamag sa ulo ang biktima. Naisugod pa ng mga kaanak ang biktima pero binawian din ito ng buhay.  Ayon sa inisyal na imbestigasyon, nakasuot ng helmet at itim na jacket ang mga salarin at walang plaka ang ginamit na motorsiklo.  ""Itong victim natin nagpapahinga dun sa harap ng bahay niya, parang nagpapahangin lang may dumating dalawang tao na allegedly naka motor at tinanong siya kung siya ba si Glen. Nung sinabi niya na ako po si Glen, yun na pinagbabaril na siya,"" ayon kay Station duty officer, Inspector Rosendo Magsipoc.  Taong 2016 nag-AWOL si Bognot at nakatalaga noon sa anti-carnapping unit ng QCPD.  Iniimbestigahan pa ng Fairview Police Station and posibleng motibo sa krimen.","Isang AWOL na pulis pinagbabaril ng riding in tandem habang naninigarilyo sa Barangay Kaligayahan, Quezon CIty kagabi, ayon sa ulat ni James Agustin sa Unang Balita.","Enero 15, 2019 5:15am GMT+08:00",https://www.gmanetwork.com/news/balitambayan/balita/681428/awol-na-pulis-patay-sa-pananambang-sa-qc/story/
"Obispo, hinamon si Duterte na maglakad sa kalye nang walang bodyguard","Hinamon ni Novaliches Bishop-Emeritus Teodoro Bacani Jr. si Pangulong Rodrigo Duterte na maglakad sa kalsada nang walang bodyguards para malaman kung matapang ang lider ng bansa.  ""Meron lang akong friendly challenge kay Presidente Duterte. Simple lang na ganito. Alam niyo kaming mga Obispo naglalakad kami, wala kaming bodyguard, wala kaming bullet-proof vests, wala kaming mga security aides na nakapaligid na marami, wala kaming dalang baril, gano’n kami,"" pahayag ni Bacani sa Radio Veritas nitong Martes.  ""Ang challenge ko kay President Duterte kung talagang matapang siya, simple lang, gawin niya 'yung ginagawa namin,"" dagdag niya.  Ang hamon ay ginawa ni Bacani ilang araw matapos sabihan ni Duterte ang mga tambay na holdapin at nakawan ang mga obispo.  “Kaya pagdating ko sabi ko, ‘Hoy, kayong mga tambay diyan, ‘pag dumaan ‘yang obispo ninyo holdapan ‘yan maraming pera ‘yan p***** i** niya.  Patayin mo,"" saad ni Duterte sa kaniyang talumpati sa birthday celebration ni Masbate Governor Antonio Kho noong nakaraang linggo.  Sabi ni Bacani, hindi natatakot ang mga obispo na maglakad sa mga komunidad nang walang proteksyon. Makabubuting  gawin din umano ito ng pangulo para makita niya ang magiging reaksyon ng mga tao sa kaniya.  Una nang ipinaliwanag ni Presidential Spokesperson Salvador Panelo na ang patutsada ni Duterte ay para lamang sa mga religious leader na maluho ang pamumuhay na taliwas sa kanilang itinuturo.  ""In the case instant, he wishes to stress the failure of some bishops to empathize with the masses as they live comfortably in their rectories while the latter endures the vestiges of poverty,"" ayon kay Panelo. —",Hinamon ni Novaliches Bishop-Emeritus Teodoro Bacani Jr. si Pangulong Rodrigo Duterte na maglakad sa kalsada nang walang bodyguards para malaman kung matapang ang lider ng bansa.,"Enero 15, 2019 4:13pm GMT+08:00",https://www.gmanetwork.com/news/balitambayan/balita/681502/obispo-hinamon-si-duterte-na-maglakad-sa-kalye-nang-walang-bodyguard/story/
"Lalaking sangkot daw sa droga, patay matapos manlaban sa Surigao City","Patay ang isang lalaking sangkot umano sa iligal na droga matapos manlaban sa mga awtoridad sa Surigao City.  Sa ulat ni Lei Alviz sa Balitanghali nitong Martes, kinilala ang napatay na suspek na si Jerry Villanueva, 30.  Ayon sa ulat, bumunot ng baril si Villanueva matapos mahalatang pulis ang ka-transaksyon niya kaya't nauwi ang operasyon ng mga pulis sa engkuwentro.  Nahuli naman ang isang kasama ni Villanueva subalit iginiit niyang hindi siya gumagamit o nagtutulak ng ipinagbabawal na gamot.  Nasa kustodiya na ng mga pulis ang nahuling suspek.",Patay ang isang lalaking sangkot umano sa iligal na droga matapos manlaban sa mga awtoridad sa Surigao City.,"Enero 15, 2019 4:25pm GMT+08:00",https://www.gmanetwork.com/news/balitambayan/balita/681506/lalaking-sangkot-daw-sa-droga-patay-matapos-manlaban-sa-surigao-city/story/
"Armadong pulis sa Rizal, nag-amok","Nag-amok ang isang armadong pulis at binaril ang isang leadman na gumagawa ng bahay sa isang subdivision sa Angono, Rizal, ayon sa ulat ni Emil Sumangil sa ""24 Oras"" nitong Martes.  Kinilala ang pulis na si Police Officer 2 Jojo Appegu na isang pulis Caloocan.  Nakuhanan naman ng video ng isang residente ang insidente kung saan makikita si Appegu na armado ng isang automatic rifle.  Ayon sa Angono Police, kinumpronta ng leadman na kinilalang si Ronald Alolor Acer si Appegu matapos bastusin umano ng pulis ang kasama niyang arkitekto .  Pinaputukan ni Appegu ang leadman na kanya namang ikinasawi.  ""Pinutukan niya agad 'yung biktima, 'yung leadman ng subdivision. Pagbagsak, 'yung foreman pinalo siya sa kamay, nalaglag ang baril,” sabi ng hepe ng Angono Police na si Police Superintendent Glen Magsino.  Umuwi si Appegu ngunit hindi para tumakas kundi para kumuha ng isa pang baril.  Bumalik si Appegu at walang habas na nagpaputok sa lugar.  Depensa niya, pinagtanggol lang niya ang kaniyang sarili.  Bigla raw kasi siyang sinugod ng dalawa para saktan kaya niya pinaputukan ang leadman, kwento ng suspek.  Sinampahan na ng patung-patong na kaso ang naarestong pulis tulad ng murder, attempted homicide, alarm and scandal at illegal possession of firearms and ammunition.  Samantala, sa imbestigasyong ginawa ng pulis, napag-alamang kabilang si Appegu sa mga na-reassign na pulis sa Mindanao pero nag-awol.","Nag-amok ang isang armadong pulis at binaril ang isang leadman na gumagawa ng bahay sa isang subdivision sa Angono, Rizal, ayon sa ulat ni Emil Sumangil sa ""24 Oras"" nitong Martes.","Enero 15, 2019 10:04pm GMT+08:00",https://www.gmanetwork.com/news/balitambayan/balita/681549/armadong-pulis-sa-rizal-nag-amok/story/
"Lalaking brutal na pinatay at itinapon sa ilog na may pabigat, nadiskubre nang lumitaw ang paa","Isang bangkay ng lalaki na nakakadena ang paa at kamay, nakabalot ng duct tape ang mukha, at may pagbigat pang kongkreto ang nadiskubre sa ilalim ng tulay sa Tondo, Maynila nang lumitaw ang kaniyang paa mula sa ilog.    Sa ulat ni James Agustin sa GMA News TV ""Balita Pilipinas"" nitong Martes, sinabing nakita ang hindi pa nakikilalang bangkay sa ilalim ng tulay ng Road 10 sa Barangay 128 sa Tondo.  May taas na 5'9"" ang biktima na nakakadena sa leeg ang kongkretong  pabigat at tila nabalatan pa sa ilang bahagi ng katawan.  Ayon sa mga saksi, napansin nila ang bangkay nang makita nila ang paa nito na lumulutang.  Patuloy na iniimbestigahan ng mga awtoridad ang pagkakakilanlan ng biktima at mga salarin.-- FRJ, GMA News","Isang bangkay ng lalaki na nakakadena ang paa at kamay, nakabalot ng duct tape ang mukha, at may pagbigat pang kongkreto ang nadiskubre sa ilalim ng tulay sa Tondo, Maynila nang lumitaw ang kaniyang paa mula sa ilog.","Enero 15, 2019 8:01pm GMT+08:00",https://www.gmanetwork.com/news/balitambayan/balita/681546/lalaking-brutal-na-pinatay-at-itinapon-sa-ilog-na-may-pabigat-nadiskubre-nang-lumitaw-ang-paa/story/
"Kalsada sa Cotabato, binaha ng beer","Tila bumaha ng beer sa isang kalsada sa Aleosan, Cotabato matapos madisgrasya ang delivery truck na may karga nito.  Sa ulat sa GMA ""24 Oras"" nitong Martes, nagkalat sa highway ang mga nahulog na mga kaha ng alak at nabasag rin ang ilang bote.  Ayon sa imbestigasyon, napatid ang tali na ginamit sa delivery truck dahil sa sobrang bigat ng mga karga nito.  Nagdulot ito ng pagbagal ng daloy ng trapiko sa lugar pero wala namang nasaktan sa insidente.  May ilan din umanong nag-uwi ng mga bote ng alak.","Tila bumaha ng beer sa isang kalsada sa Aleosan, Cotabato matapos madisgrasya ang delivery truck na may karga nito.","Enero 15, 2019 10:25pm GMT+08:00",https://www.gmanetwork.com/news/balitambayan/balita/681557/kalsada-sa-cotabato-binaha-ng-beer/story/
"Hamon kay Duterte na maglakad sa kalye nang walang bodyguard, tinawag na kalokohan ng Palasyo","""Outright silly, childish and absurd."" Ganito inilarawan ng tagapagsalita ng Palasyo ang  ""friendly challenge"" ni Novaliches Bishop Emeritus Teodoro Bacani Jr. kay Pangulong Rodrigo Duterte na maglakad sa kalye nang walang mga bodyguard para malaman kung talagang matapang umano ang lider ng bansa.  ""President Duterte would have loved to accept the challenge but security protocols are observed for his protection as President –a position carrying awesome responsibilities requiring him to attend to the problems of the nation. A position that the good bishop has never held and might never assume in his lifetime,"" ayon kay Presidential spokesperson Salvador Panelo.    Una rito, sinabi ni Bacani na silang mga obispo ay naglalakad  nang walang bodyguard at walang bullet-proof vests, at walang bitbit na baril kapag nag-iikot sa kanilang mga parokya.  ""Ang challenge ko kay President Duterte kung talagang matapang siya, simple lang, gawin niya 'yung ginagawa namin,"" dagdag niya.  Ginawa ni Bacani ang ""friendly challenge"" ilang araw matapos hikayatin ni Duterte ang mga tambay na holdapin at patayin ang mga obispo  “Kaya pagdating ko sabi ko, ‘Hoy, kayong mga tambay diyan, ‘pag dumaan ‘yang obispo ninyo holdapan ‘yan maraming pera ‘yan p***** i** niya.  Patayin mo,"" saad ni Duterte sa kaniyang talumpati sa birthday celebration ni Masbate Governor Antonio Kho noong nakaraang linggo.  Pero una nang ipinaliwanag ni Panelo na ang naturang patutsada ni Duterte ay para sa mga obispo na maluho ang pamumuhay at taliwas sa kanilang itinuturo.  Nitong Miyerkules, sinabi ni Panelo na wala nang dapat patunayan pa si Duterte tungkol sa katapangan nito at pagsisilbi sa mga tao.  ""Such gutsy reputation precedes him and is one of the reasons which enthralled the Filipino masses who longed for a strong and decisive action-man as their country’s top leader, which they have not experienced with his predecessor,"" anang tagapagsalita.  Sabi pa ni Panelo, sa Davao City ay nag-iikot umano si Duterte noong alkalde ito at nagpapanggap pa kung minsan na taxi driver para maghanap ng mga kriminal.  ""He also went around the city alone in his motorcycle to examine the happenings around his turf at a time when Davao City was a killing field. There was also a hostage-taking incident which hogged banner headlines where he substituted himself as a hostage for the release of the hostage victim,"" paliwanag ng opisyal.  ""No person in this country has ever done offering his life in exchange for the freedom of a hostage victim except this President,"" dagdag niya.—","""Outright silly, childish and absurd."" Ganito inilarawan ng tagapagsalita ng Palasyo ang  ""friendly challenge"" ni Novaliches Bishop Emeritus Teodoro Bacani Jr. kay Pangulong Rodrigo Duterte na maglakad sa kalye nang walang mga bodyguard para malaman kung talagang matapang umano ang lider ng bansa.","Enero 16, 2019 7:33pm GMT+08:00",https://www.gmanetwork.com/news/balitambayan/balita/681693/hamon-kay-duterte-na-maglakad-sa-kalye-nang-walang-bodyguard-tinawag-na-kalokohan-ng-palasyo/story/
2 holdaper patay sa umano'y shootout kontra pulis-QC,"Patay ang dalawang pinaghihinalaang holdaper na nakipagbarilan umano sa mga pulis sa dulo ng isang mahaba-habang habulan sa Barangay Payatas, Quezon City madaling-araw nitong Miyerkoles.  Nagbabantay sa isang checkpoint ang mga awtoridad sa may Molave St. sa Payatas nang makarinig sila ng mga putok ng baril at pagkaripas ng isang motor pasado hatinggabi noong Martes, pahayag ni Superintendent Joel Villanueva, station commander ng Quezon City Police District Station 6.  Sa may panulukan ng Molave, mabilis na lumusot ang isang motorsiklo palabas sa checkpoint. Hinabol ito ng mga nakabantay na pulis ang nakamotor na dalawang lalaki, dagdag ni Villanueva.  Nasukol ang dalawa sa sa Lupang Pangako sa Payatas at dun na umano pinaputukan ng dalawang suspek ang mga pulis. Gumanti ang mga awtoridad at napatay ang mga hinihinalang holdaper.  Dead on the spot ang dalawa. Nakuha mula sa kanila ang dalawang kalibre 38 na revolver.  Narekober din mula sa dalawa ang 14 sachet ng hinihinalang shabu at isang bag na pambabae.  Sakto naman daw na may nag-report sa barangay ng panghoholdap.  ""Bale papasok na po kasi ako noon mga around 1:50 a.m. kasi yung pasok ko is 2:30 a.m. Nag-aabang lang kami ng taxi doon sa gilid ng Dama de Noche, sa labas po sa may kanto. Tapos may napansin na po kaming motor na paparating. Bale tatlong motor po,"" pahayag ng umano'y biktima ng paghoholdap.  Hinintuan at pinalibutan daw siya ng tatlong motor, aniya. Bumaba ang isa sa mga sakay at tinutukan siya ng baril, sabay kuha sa kaniyang bag.  Bagama't hindi makilala ng biktima ang mga holdaper dahil nakatakip daw ang mga mukha nito, positibong niyang kinilala ang kanyang bag at mga laman nito.  Patuloy na inaalam ng mga awtoridad ang pagkakakilanlan ng mga suspect.","Patay ang dalawang pinaghihinalaang holdaper na nakipagbarilan umano sa mga pulis sa dulo ng isang mahaba-habang habulan sa Barangay Payatas, Quezon City madaling-araw nitong Miyerkoles.","Enero 16, 2019 8:10am GMT+08:00",https://www.gmanetwork.com/news/balitambayan/balita/681596/2-hodaper-patay-sa-umano-y-shootout-kontra-pulis-qc/story/
"13-anyos na dalagita, ginahasa ng dating guardian","Arestado ang isang lalaki matapos niyang gahasain umano ang isang 13-anyos na dalagita na pinagsilbihan niya bilang guardian.  Sa ulat ni Emil Sumangil sa GMA News ""24 Oras"" nitong Miyerkoles, kinilala ang suspek na si Ramon Berin, 39-anyos at isang account executive.     Hindi na nahirapan pa ang Pasig Police na arestuhin ang suspek dahil bukas ang pinto ng tinutuluyan niyang bahay.  Kinapitan nila agad ang mga braso at pinosasan si Berin dahil sa kaniyang arrest warrant.  Isinampa ng biktimang Grade 7 student ang kaso matapos mangyari ang insidente noong Setyembre ng nakaraang taon.    Nagsimula ito nang ayain umano ng suspek na mag-merienda ang dalagita, gaya ng kanilang nakagawian. Ngunit pagkatapos nito, dito na mistulang dinemonyo ang suspek.  ""Akala ko po nagbibiro lang siya. Tapos, noong naghubad na rin po siya, sabi ko 'Anong gagawin mo? Tapos sabay sabi niya 'Wag ka na lang maingay' Sabi ko, 'Hala, isusumbong kita kay mama!'"" sabi ng biktimang itinago sa alyas na ""Kat.""  Hindi na nakapalag pa ang biktima.  ""Hinubaran niya na po ako, tapos sinusuntok-auntok ko po siya. 'Yun na po, 'di ko naman siya kaya kasi po lalaki siya,"" sabi pa ni Kat.  Tinangka ng suspek na ayusin ang kaso nang una silang magharap ng magkabilang panig sa barangay, ngunit hindi pumayag ang ina nitong si Alice, hindi tunay na pangalan.  ""Pananagutan daw niya... Hindi ako pumayag. Sabi ko, marami pang puwedeng mangyari sa buhay ng anak ko. Hindi ikaw ang nakalaan sa anak ko, ang tanda-tanda na niya,"" ani Alice.  ""Tinatanggi ko po 'yun, wala po talaga akong, hindi kami nagkita nuong araw na iyon, September 12,"" pagtanggi ni Berin.  Hindi makapaniwala ang ina ng biktima na magagawa ito ng salarin, dahil guardian na raw ng dalagita ang turing nila sa kaniya.  Sinasabing malapit si Berin sa mga magulang at pinsan ng biktima.  ""Kung maaari, hindi dapat palaging pinapayagan, 'yung masyadong maluwag. 'Yun po kasi nangyari diyan, sobrang luwag ko talaga,"" sabi pa ni Alice.  Ayon naman sa Pasig Police, magsilbi sana itong aral hindi lang sa mga kabataan, kundi pati sa mga magulang.  ""Kailangan natin bantayan yung ating mga anak, kailangan natin pagsabihan. Sa pangkaraniwang kultura natin ay kasama natin sa pagpapalaki ng mga anak, pagtutuwid sa kanila, hindi na ganuon. Nag-e-evolve ang ating community,"" sabi ni Police Senior Superintendent Rizalito Gapas, hepe ng Pasig police.   Nag-iwan pa sa biktima ng mensahe ang suspek, na nakakulong ngayon sa Pasig Police headquarters.  ""Ikaw, lagi kita natutulungan. Ewan ko ba kung bakit mo ako ginanito. 'Pag nagugutom ka tine-text mo ako, china-chat mo ako,"" sabi pa ni Berin.",Arestado ang isang lalaki matapos niyang gahasain umano ang isang 13-anyos na dalagita na pinagsilbihan niya bilang guardian.,"Enero 16, 2019 9:11pm GMT+08:00",https://www.gmanetwork.com/news/balitambayan/balita/681704/13-anyos-na-dalagita-ginahasa-ng-dating-guardian/story/
"Miyembro ng ‘gupit-bubong’ gang, patay sa engkwentro sa Quezon","Isang miyembro ng kilabot na grupo ng magnanakaw na gupit-bubong gang ang namatay matapos lumaban sa mga pulis.  Ayon sa ulat ni John Consulta sa “24 Oras” nitong Martes, napatay ng mga pulis ang suspek na si Jeric Aureada matapos siyang isumbong sa pulis ng mga taga Barangay Ilayang Iyan sa Lucena, Quezon.  Narekober sa suspek ang isang caliber 38 na baril at ang panggupit ng bubong na gagamitin raw dapat nito sa binabalak niyang nakawan na hardware store sa Lucena.  Bago pa man napatay ang suspek, nakunan na ito ng CCTV ng isang tindahan sa Brgy. Gulang Gulang noon lamang huling bahagi ng 2018 kung saan nilooban niya ang isang tindahan sa pamamagitan ng pagtungkab at paggupit ng bubong nito.  Ayon sa pulis, ninakawan na rin ng suspek ang isang drug store noong Enero 2018 at tinangay nito ang isang linggong kita ng tindahan.  ""Kadalasan, sa madaling araw umaatake ito. Kung minsan kada weekend para walang tao,” ani Police Superintendent Reydante Ariza, chief of police ng Lucena.  ""Bukod sa parehong laki at built, makikita natin na sa CCTV na ang tattoo ng suspek sa gupit bubong ay 'yun din ang tattoo ng suspek na napatay sa operasyon,"" dagdag pa ni Ariza.  Nagsasagawa na ng follow-up operation ang pulisya laban sa iba pang kasamahan ng napatay na suspek.",Isang miyembro ng kilabot na grupo ng magnanakaw na gupit-bubong gang ang namatay matapos lumaban sa mga pulis.,"Enero 15, 2019 11:42pm GMT+08:00",https://www.gmanetwork.com/news/balitambayan/balita/681574/myembro-ng-gupit-bubong-gang-patay-sa-engkwentro-sa-quezon/story/
"PNP, binatikos sa pagpapalipad ng lobo para sa mapayapang eleksyon","Batikos ang tinanggap ng Philippine National Police (PNP) matapos magpalipad ng mga lobong hindi eco-friendly sa iba't ibang parte ng Pilipinas bilang simbolo ng isang malinis at mapayapang eleksyon sa Mayo.  Malinis na halalan man daw ang simbolo nito, dumi naman sa kapaligiran ang dulot ng mga lobo, ayon sa grupong Ecowaste Coalition.  Sa ulat ni Ivan Mayrina sa GMA News ""24 Oras"" nitong Miyerkoles, makikita ang video ng pagpapalipad ng puting lobo ng mga pulis sa Lingayen, Pangasinan na pinangunahan ng PNP Regional Office 1.  Kasama sa aktibidad ang unity walk, interfaith rally, at paglagda sa isang peace covenant.  Ginawa din ang parehong aktibidad sa Laoag City, Ilocos Norte;  Calaca, Batangas; M'lang, Cotabato; at iba pang lugar.  Ngunit ayon sa Ecowaste Coalition, puputok din ang mga pinalipad na lobo at hindi kontrolado kung saan ito babagsak.  Sinasabing dalawa ang karaniwang uri ng lobo -- ang latex balloon na biodegradable o nabubulok, at ang mylar o foil balloon na hindi nabubulok.  Anim na buwan hanggang apat na taon ang inaabot ng sinasabing biodegradable na latex balloon para mabulok.  Ang mylar o foil balloon naman ay hindi nabubulok.  ""Ilan sa mga balloons na lumilipad ay may mga content na plastic at problema dito nagiging micro plastic o naghihiwa hiwalay siya into smaller pieces na siyang nakakain ng mga isda na ating hinuhuli at kinakain,"" sabi ni Daniel Alejandre, Zero Waste campaigner, Ecowaste Coalition.  Sinabing disgrasya ang dulot sa mga hayop at isda ng mga lobong lumipad sa langit at 'di na nakita, biodegradable man o hindi.  Maaaring patuloy na lumutang ang mga lobo pataas hanggang sa pumutok pero kung hindi, sila ay nade-deflate o umimpis at unti-unting bumaba.  Maaari silang mapagkamalang pagkain ng mga hayop o isda kung sasayad ang mga pira-piraso nito sa lupa o tubig.  Ikamamatay ito ng mga hayop dahil hindi matutunaw ang lobo at magbabara sa kanilang tiyan.  Maaari namang sumabit sa mga sanga ng puno at pumulupot sa hayop ang mga tali ng lobo, samantalang maaaring magdulot ng power outage o maging mitsa ng sunog kung sumabit sa kable ng kuryente.  Matatandaang noong nakaraang Disyembre, ilang balloon drop events ang kinansela Nang makatanggap ng mga puna online at sitahin ng Department of Environment and Natural Resources (DENR).  Kabilang dito ang world record attempt na balloon drop ng Cove Manila.  ""Marami pong paraan para iparating ang ating mensahe sa nais nating gawing proyekto wag naman po yung magpalipad ng lobo dahil it will end up as garbage at solid waste na naman po yan,"" sabi ni Environment Undersecretary Benny Antiporda.  Umamin naman ang PNP na hindi agad napagtanto ng ilang regional commanders ang epekto sa kapaligiran ng pagpapalipad ng mga lobo.  ""This kind of event should be avoided. It was based on good intentions but meron nga 'yung downsides like 'yung negative impact to environment,"" sabi ni Chief Superintendent Benigno Durana, PNP spokesman.",Batikos ang tinanggap ng Philippine National Police (PNP) matapos magpalipad ng mga lobong hindi eco-friendly sa iba't ibang parte ng Pilipinas bilang simbolo ng isang malinis at mapayapang eleksyon sa Mayo.,"Enero 16, 2019 11:03pm GMT+08:00",https://www.gmanetwork.com/news/balitambayan/balita/681711/pnp-binatikos-sa-pagpapalipad-ng-lobo-para-sa-mapayapang-eleksyon/story/
"Buntis na palaboy, mag-isang nanganak sa bangketa na suot ang short pants","Isang palaboy na buntis ang mag-isang nanganak sa bangketa habang suot pa ang short pants sa Sta. Mesa, Maynila.  Ang babae, dati na raw nakararanas ng depresyon.    Sa ulat ni Tina Panganiban-Perez sa GMA News ""24 Oras"" nitong Miyerkoles, sinabing nangyari ang insidente noong madaling araw ng Enero 12.  Kuwento ng residente sa lugar na si Lilia Layson, napansin niya noon ang babaeng palaboy sa labas ng kaniyang bahay na palipat-lipat ng puwesto sa bangketa.  Hindi nagtagal, bigla umanong humiga ang babae at doon na niya nakita na nanganganak na pala ito kahit suot pa ng short pants.  Gusto man daw nilang tulungan kaagad ang babae, hindi raw nila magawa dahil naninipa ito.  May iba na ring umalalay sa babae na naglagay ng karton para doon mailagay ang sanggol at nilagyan din ng bimpo para hindi ginawin.  Mayroon na ring dumating na mga opisyal ng barangay at mga pulis, at tumawag ng nurse para maputol ang pusod ng baby at saka naisugod sa ospital ang mag-ina.  Kasama na ngayon ng palaboy na nanay ang kanyang pamilya na dati na raw nakaranas ng depresiyon.  Samantalang nasa pangangalaga ng isang ampunan ang sanggol.  Ayon sa ama ng babae, dinala nila nitong Martes sa mental hospital ang kaniyang anak pero binigyan lang sila ng gamot at pinauwi rin.  Balak din daw nilang kunin ang sanggol sa ampunan.--","Isang palaboy na buntis ang mag-isang nanganak sa bangketa habang suot pa ang short pants sa Sta. Mesa, Maynila.  Ang babae, dati na raw nakararanas ng depresyon.","Enero 17, 2019 12:10am GMT+08:00",https://www.gmanetwork.com/news/balitambayan/balita/681717/buntis-na-palaboy-mag-isang-nanganak-sa-bangketa-na-suot-ang-short-pants/story/
"Grade 11 student, kritikal matapos umanong bugbugin ng mga kaeskwela dahil sa selos","Na-comatose ang isang grade 11 student sa Mangaldan, Pangasinan matapos umanong gawin siyang punching bag ng tatlong nakatatandang kaeskwela.  Sa ulat ni Vonne Aquino sa Saksi nitong Miyerkules, palabas na umano ng canteen ang biktimang si Kenneth Langit noong Martes nang lapitan at suntukin siya ng Grade 12 student na si George Maramba.  Nakaganti pa si Langit, 19, pero bumak-ap raw kay Maramba ang mga kaklase nitong sina Jason Soriano at Jay-ar Biagtan.  Kaya naging isa laban sa tatlong Grade 12 students, lahat bente-anyos a pataas ang edad.  Matapos pagtulungan, natumba umano si Kenneth at sa tindi ng inabot ay naihi pa bago mawalan ng malay.  Sa tindi ng panggugulpi, nagkaroon ng pagdurugo sa utak si Kenneth, ayon sa kaniyang tiyuhin.  sa tindi ng pambubugbog, na-comatose ang biktima.  Ayon sa kaanak ng biktima, tila may crush kay Langit ang nobya ng isa sa mga suspek.  Lumalabas sa imbestigasyon na dati nang kaalitan ni Langit si Maramba.  Sumuko na sa pulisya sina Maramba at Soriano pero tumangging magbigay ng pahayag.  Nadakip si Biagtan sa isang manhunt operation kahit na iginigiit niyang wala siyang kasalanan.  Mahaharap sa kaukulang reklamo ang tatlong suspek.","Na-comatose ang isang grade 11 student sa Mangaldan, Pangasinan matapos umanong gawin siyang punching bag ng tatlong nakatatandang kaeskwela.","Enero 17, 2019 1:05am GMT+08:00",https://www.gmanetwork.com/news/balitambayan/balita/681719/grade-11-student-kritikal-matapos-umanong-bugbugin-ng-mga-kaeskwela-dahil-sa-selos/story/
"4 sugatan sa banggaan ng AUV at bus; alagang aso, patay","Sugatan ang apat na magkaanak nang makabangga ng kanilang AUV ang isang pampasaherong bus sa Maynila nitong Martes ng gabi.  Sa ulat ni Vonne Aquino sa ""24 Oras"" nitong Miyerkules, makikita ang pag-rescue sa mga duguang pasahero ng AUV, kabilang ang isang bata.   Patay sa insidente ang alagang aso ng pamilya. Wala namang nasaktan sa mga pasahero ng bus.   Paakyat raw ang bus ng Ayala bridge nang bigla umanong kumaliwa ang AUV mula Ayala Bridge papuntang Carlos Palanca Street at nakabangga ito sa intersection.  Wala pang pahayag ang driver ng AUV, pero kuwento ng bus driver na si Emerson Rafael: ""Naka-stop po siya, bigla po siyang kumaliwa. Eh ako po, naka-go. Siyempre, pinilit ko pong maiiwas 'yung aking bus du'n sa ibang sasakyang nasa kabila, kaya pinilit ko pong maisampa du'n sa high land para tumigil.""  ""Pag-go namin diretso 'yung bus pakaliwa na siya dito ayon tumama, abot na abot,"" dagdag ng isang pasahero ng bus.  Ayon naman kay Sarmiento Dacua na kumuha ng video, ""Malakas na impact. Parang sumabog eh, kaya lumapit na ako. Nagulat ako eh.""",Sugatan ang apat na magkaanak nang makabangga ng kanilang AUV ang isang pampasaherong bus sa Maynila nitong Martes ng gabi.,"Disyembre 26, 2018 9:44pm GMT+08:00",https://www.gmanetwork.com/news/balitambayan/balita/679501/4-sugatan-sa-banggaan-ng-auv-at-bus-alagang-aso-patay/story/
"Binata, nagtamo ng second degree burns dahil sa sinindihang kwitis","Isang binata ang nagtamo ng second degree burns sa daliri sa Marikina City matapos maputukan ng kwitis, ayon sa ulat ni Jonathan Andal sa Dobol B sa News TV nitong Huwebes.  Binata sa Marikina City, nagtamo ng ng 2nd degree burn dahil sa pagpapaputok ng kwitis. | via     Isinugod ang 18-taon-gulang na binata sa Amang Rodriguez Memorial Medical Center kung saan siya ang kauna-unahang biktima ng paputok na naitala ng ospital kaugnay ng paparating na Bagong Taon.  Ayon kay Dr. Federico Miguel Tagarda, chief resident ng Department of Surgery ng Amang Rodriguez Memorial Medical Center, agad na nag-spark ang kwitis na sinindihan ng binata dahilan upang siya ay magtamo ng paso sa kanyang mga daliri.  Isa ang kwitis sa mga ipinagbabawal na paputok sa Marikina City. —","Isang binata ang nagtamo ng second degree burns sa daliri sa Marikina City matapos maputukan ng kwitis, ayon sa ulat ni Jonathan Andal sa Dobol B sa News TV nitong Huwebes.","Disyembre 27, 2018 9:56am GMT+08:00",https://www.gmanetwork.com/news/balitambayan/balita/679532/binata-nagtamo-ng-second-degree-burns-dahil-sa-sinindihang-kwitis/story/
"Bata, ibinitin pabaliktad habang sinusuntok ng sarili umanong ama","Sa isang video na may mahigit isang milyong views, makikita ang isang batang itinali ng pabaliktad ng isang lalaki sa bintana at pinagsusuntok, ayon sa report sa Unang Balita.  Tinanong ng lalaki ang bata kung masaya ang mommy niya sa desisyon nito, pero nang hindi sumagot ang bata hinampas ito ng lalaki.  Ang biktima na walang kalaban-laban, walang nagawa kundi umiyak. Pero kahit umiiyak na ang bata, patuloy pa rin ang pananakit ng lalaki.  Ayon sa imbestigasyon ng pulils sa Sta. Rosa, Laguna, sa araw mismo ng Pasko naganap ang insidente.  Ni-rescue ng mga awtoridad ang bata nitong Miyerkoles at nasa panganalaga na ng DSWD. Nagtatago umano ang ama ng bata.  Ayon sa uploader ng video, ang lalaki mismo ang kumuha ng video. Ipakikita niya ito sa ina ng bata na ayaw umuwi sa kanilang bahay.  Wala pang naghahain ng pormal na reklamo laban sa ama, pero mayroong batas na pumoprotekta sa mga bata laban sa pang-aabuso.","Sa isang video na may mahigit isang milyong views, makikita ang isang batang itinali ng pabaliktad ng isang lalaki sa bintana at pinagsusuntok, ayon sa report sa Unang Balita.","Disyembre 27, 2018 6:07am GMT+08:00",https://www.gmanetwork.com/news/balitambayan/balita/679522/lalaking-itinali-ang-sariling-anak-ng-pabaliktad-at-pinagsusuntok-ipinaghahanap-na/story/
"Pulis, ginulpi umano ng mag-amang Guimbal, Iloilo Mayor Oscar Garin at Iloilo Rep. Richard Garin","Tinutukan ng baril at ginulpi umano ng mag-amang sina Guimbal, Iloilo Mayor Oscar Garin at Iloilo Representative Richard Garin, ang isang pulis.    Sa ulat ng GMA News ""24 Oras"" nitong Miyerkules, sinabing nakasaad sa police report na ipinatawag ng mag-amang Garin si Police Officer 3 Federico Macaya dahil sa isang insidente ng bugbugan na naganap sa plaza kung saan hindi kinasuhan ang suspek.  Kinuha umano ng mag-amang Garin ang baril ng pulis at mga personal na gamit, isinailalim sa body search, pinosasan habang tinututukan ng baril at saka raw binugbog.  Ayon kay Police Region 6 Director John Bulalacao, si Rep. Garin umano ang nanakit kay Macaya habang si Mayor Garin naman umano ang tumutok ng baril sa pulis.  Dahil sa insidente, sinibak ang hepe ng Guimbal-PNP  dahil sa hindi raw nito tinulungan sa kaniyang tauhan na pulis.  Kakasuhan din daw nila ang mag-amang Garin, at tatanggalan ang police escorts.  Patuloy pa raw ang imbestigasyon ng pulisya at hindi pa raw alam ng pulisya kung nasaan ang mag-ama.    Sa panayam ng GMA News Online, humingi ng paumanhin si Rep. Garin sa PNP kaugnay sa kanilang naging aksyon sa pulis.  Paliwanag ni Garin, labis lang siyang nadismaya kay Macaya nang malaman niya pinaatras nito ang reklamo laban sa suspek na nanakit umano ng bata sa selebrasyon ng ""Disyembre sa Guimbal"" noong Disyembre 22.  ""Gayunpaman, sinsero pa rin akong humihingi ng tawad sa nangyari. I reiterate my apologies for my actions which I take full responsibility for,"" sabi ni Garin sa magkahalong Ingles at Hiligaynon.  ""Pero gusto ko lang maklaro na ang actions ko are not directed to the PNP as an institution, or against its officers and personnel. My actions were a mere display of extreme frustration towards one, single PNP personnel na sa aking palagay ay nag-commit ng great disservice to the people of Guimbal,"" dagdag niya.—","Tinutukan ng baril at ginulpi umano ng mag-amang sina Guimbal, Iloilo Mayor Oscar Garin at Iloilo Representative Richard Garin, ang isang pulis.","Disyembre 26, 2018 10:06pm GMT+08:00",https://www.gmanetwork.com/news/balitambayan/balita/679500/pulis-ginulpi-umano-ng-mag-amang-guimbal-iloilo-mayor-oscar-garin-at-iloilo-rep-richard-garin/story/
Inuman ng magkakilala sa QC nauwi sa 'panggagahasa' ,"Dumulog sa pulisya ang 16-anyos na dalagitang ginahasa umano ng kaniyang kakilala na nakainuman sa Barangay Commonwealth, Quezon City.  Kuwento ng biktima, nakipag-inuman siya sa suspect na si John Ferdinand Lancaon, 26, nang bigla siyang nahilo at doon na umano nangyari ang panghahalay.  Pinuntahan na ng mga pulis ang bahay ng suspek pero wala siya roon.  Nangako naman ang mga magulang ng suspek na isusuko nila ang kanilang anak.  Pahayag ng hepe ng QCPD Station 6 na si Inspector Sandie Caparroso sa Unang Balita, ""Kapag hindi isinuko ang anak nila may possibility na 'pag na-file ang kaso at 'di lumutang during trial ay pwedeng mai-release ang warrant of arrest.""  Samantala, nag-Pasko naman sa kulungan and isang 60-anyos na lolo Baao, Camarines Sur nang maaresto siya ng mga pulis sa kasong paggagahasa noong nakaraang Enero.  Ayon sa Baao police, noong Enero ngayong taon, dinukot umano ni Marcelo Boslon ang isang 13-anyos na dalagita at dalhin sa isang kubo kung saan nangyari ang panggagahasa.  Nilakasan umano ng suspek ang kaniyang radyo upang walang makarinig sa sigaw ng biktima.  Pinagbantaan pa umano ng suspek ang biktima para hindi magsumbong.  Pahayag ni PO3 Lorelie Vigilia ng Baao Police, ""Pagkatapos noon binigyan pa raw ng P500 yung victim. Ang ginawa ng victim itinapon sa suspek 'yung 500 sabay takbo pabalik sa bahay nila.""  Itinanggi ng suspek ang krimen. Aniya, nagalit lang daw sa kaniya ang biktima dahil nahuli niya ito na may kasamang lalaki ng dis-oras ng gabi sa labas ng kanilang bahay at gumagawa ng kahalayan.  Cotabato City, nakaligtas sa tangka umanong panggagahasa ng isang habal-habal driver ang isang 14-anyos na dalagita na may bibisitahin lamang noong Pasko.  Kuwento ng biktima, habang nakasakay siya sa habal-habal, napansin niyang dumadaan na sa ibang ruta ang driver.  Tumalon siya mula sa habal-habal at tumakbo palayo.  Agad naman siyang nakahingi ng tulong sa mga opisyal ng barangay at mga tanod.  Pinaghahanap na ng mga pulis habal-habal driver.","Dumulog sa pulisya ang 16-anyos na dalagitang ginahasa umano ng kaniyang kakilala na nakainuman sa Barangay Commonwealth, Quezon City.","Disyembre 27, 2018 10:30am GMT+08:00",https://www.gmanetwork.com/news/balitambayan/balita/679535/inuman-ng-magkakilala-sa-qc-nauwi-sa-panggagahasa/story/
Nagpapanggap na sundalo arestado nang mahulihan ng baril sa Makati,"Sa presinto ang bagsak ng isang lalaki na nagpapanggap na isang sundalo at nahulihan ng baril sa Makati City madaling-araw nitong Huwebes.  Habang rumuronda, nilapitan ng mga bata ang mga pulis at isinumbong ang paglalaro umano ng baril ng suspek na si Eusebio Flores Jr.  Sa Ulat ng ""Unang Balita,"" sinabi ni Chief Inspector Gideon Ines Jr., assistant chief of police for operation ng Makati City, na may nagsumbong na mga bata sa kanila na may isang taong naglalaro ng baril.  ""So nilapitan ng mga pulis natin at nakita nga nila na may dalang baril ang suspek,"" pahayag ni Ines.  Agad namang isinuko ni Flores ang kaniyang baril na may dalawang magazine at may 13 bala.  Aminado ang suspek na hindi lisensyado ang baril.  Pero ayon kay Flores, pang-self-defense lamang umano ang kaniyang baril.  ""Alam mo naman po ang mga kalaban ngayon 'di po natin alam kung kailan aatake po,"" ayon kay Flores.  Nang tanungin kung sino ang kalaban niya, sinabi ng suspek na ""mga NPA, MILF. 'Di po natin kilala ang mga iyun.""  Inaalam pa ng Makati Police kung totoo ngang miyembro ng Armed Forces of the Philippines si Flores.  Mahaharap siya sa reklamong illegal possession of firearms and ammunition.",Sa presinto ang bagsak ng isang lalaki na nagpapanggap na isang sundalo at nahulihan ng baril sa Makati City madaling-araw nitong Huwebes.,"Disyembre 27, 2018 8:26am GMT+08:00",https://www.gmanetwork.com/news/balitambayan/balita/679527/nagpapanggap-na-sundalo-arestado-nang-mahulihan-ng-baril-sa-makati/story/
"Lalaki, naputulan ng dalawang daliri matapos maputukan ng trianggulo","Isang 47-taon-gulang na lalaki ang naputulan ng dalawang daliri matapos maputukan ng trianggulo, ayon sa ulat ni Rida Reyes sa Balitanghali nitong Huwebes.  Isinugod ang biktima sa Philippine Orthopedic Center sa Quezon City kung saan wala nang nagawa ang mga doktor kundi putulin ang dalawang daliri sa kaliwang kamay niya nitong bisperas ng Pasko.  Ligtas na ang nasabing lalaki at nakalabas na rin ng ospital.  Samantala, nasa code white alert ang lahat ng ospital sa buong bansa mula December 21, 2018 hanggang January 4, 2019. Ibig sabihin, nito ay nakahanda ang mga doktor at hospital staff para sa inaasahang pagdagsa ng mga biktima ng paputok sa pagsapit ng Bagong Taon.  Umaasa naman ang pamunuan ng mga hospital na bababa ang bilang ng mga pasyente lalo na’t ipinatutupad ang Executive Order 28 na naglilimita sa paggamit ng paputok. —","Isang 47-taon-gulang na lalaki ang naputulan ng dalawang daliri matapos maputukan ng trianggulo, ayon sa ulat ni Rida Reyes sa Balitanghali nitong Huwebes.","Disyembre 27, 2018 3:03pm GMT+08:00",https://www.gmanetwork.com/news/balitambayan/balita/679571/lalaki-naputulan-ng-dalawang-daliri-matapos-maputukan-ng-trianggulo/story/
"Ama, umaming ibinitin ang anak dahil nais i-blackmail ang kinakasama","Hawak na ng mga awtoridad ang lalaki na nanakit at nagbitin patiwarik umano sa sariling niyang anak sa Sta. Rosa, Laguna.  Ayon sa suspek, ginawa niya ang pagmamalupit upang i-blackmail ang umalis niyang kinakasama.  Ipinadala niya ang video sa ina ng biktima sa araw pa mismo ng Pasko. Dagdag pa niya, tuliro siya sa nangyari.  ""Pang-black mail ko lang po sa asawa ko 'yun. Hindi ko po alam na aabot sa ganu'n... Parang tuliro po kasi ako sa nangyari eh dahil sa asawa ko nga po gusto kong bumalik sa amin,"" saad ng suspek sa ulat ni Ivan Mayrina sa GMA News ""24 Oras"" nitong Huwebes.  Humingi ng tawad ang suspek sa kaniyang anak.  ""Pasensiya na ho sila sa nagawa ko. Inaamin ko po nagkamali ako. Mahal ko po anak ko sana mapatawad ako ng anak ko,"" sabi ng lalaki.  Sinabi ng pulisya na ang City Social Welfare and Development (CSWD) mismo ang magsasampa ng kaso laban sa suspek.  ""'Yung sa kaso pong 'yan ipu-pursue po namin 'yan sa ayaw at sa gusto ng mga relatives ipu-pursue namin 'yan dahil ang tatayong complainant po dito ay ang CSWD ng Sta. Rosa,"" paliwanag ni PSupt. Eugene Junsay Orate, hepe ng Sta. Rosa City Police.  Todo-hingi siya ng tawad dahil sa nagawa, na nahaharap ngayon sa reklamong child abuse.  Umabot na sa   ang viral video kung saan makikitang tila may sinasabi ang ama sa bata.  Sa video, ilang beses na sinampal ng lalaki ang anak hanggang umiyak ito.  Pinagsusuntok pa ng ama ang paslit sa tiyan at sa parteng ari ng bata.  Sinabi ng Sta. Rosa City Police na ipinadala ng suspek ang video sa kinakasama noong araw mismo ng Pasko, halos dalawang linggo matapos umalis ang ina sa kanilang tahanan.  Pinadala naman ng ina ang video sa kapatid niya na nasa Laguna kaya nasagip ang bata.  Lumalabas sa medico legal report na may mga nakitang sugat sa kanang paa ng bata dahil sa kaniyang pagkakasabit.  Wala naman nakitang mga pasa o sugat sa katawan ng batang lalaki.  Tinututukan ngayon ng mga awtoridad ang emosyonal na kalagayan ng bata higit pa sa pisikal na epekto sa kaniyang pagkakabugbog.  Ito'y dahil sa walang imik ang bata at umiiyak lamang.  Bukod dito, hinahanap niya rin ang kaniyang ina, na nasa IloIlo at pauwi na sa Biyernes.  Hindi muna ibibigay sa ina ang bata, na nasa pangangalaga ng CSWD at mananatili roon.","Hawak na ng mga awtoridad ang lalaki na nanakit at nagbitin patiwarik umano sa sariling niyang anak sa Sta. Rosa, Laguna.","Disyembre 27, 2018 8:40pm GMT+08:00",https://www.gmanetwork.com/news/balitambayan/balita/679624/ama-umaming-ibinitin-ang-anak-dahil-nais-i-blackmail-ang-kinakasama/story/
"Batang lalaki, naputukan sa labi nang kagatin ang sinindihang paputok","Kabilang ang isang pitong-taong-gulang na lalaki sa mahigit 30 nang nabiktima ng paputok habang papalapit ang pagsalubong sa 2019.    Sa ulat ni Rida Reyes sa GMA News TV ""Balitanghali"" nitong Biyernes,  sinabing isang labintador ang sinindihan at kinagat ng biktima na mula sa Laoag City, Ilocos Norte.  Nagtamo ng malaking sugat sa bibig ang bata pero maayos na ang kaniyang lagay.  Sa Philippine Orthopedic Center, isang lalaki naman ang pinutulan ng dalawang daliri matapos na masabugan siya ng trianggulo.  Isa binata naman ang ginamot sa Amang Rodriguez Memorial Medical Center sa Marikina  matapos magtamo ng second degree burns sa kaliwang kamay dahil sa sinindihang kuwitis.  Sa pinakahuling tala ng Department of Health,  umabot na sa 32 ang naitalang biktima ng paputok.  Ang Philippine Orthopedic Center,  nakahanda na ang mga gagamitin sa mga pasyenteng mapuputukan. Kabilang dito ang bone saw na pamutol ng daliri, at pambutas ng butong kailangang kabitan ng bakal.  Nitong December 21, itinaas na sa ""code white"" ang lahat ng DOH hospitals at iba pang pagamutan sa buong bansa, na ang ibig sabihin ay naka-standby na ang nga doktor, medical staff at emergency teams sa mga inaasahang pagdagsa ng mga biktima ng paputok sa bagong taon. --",Kabilang ang isang pitong-taong-gulang na lalaki sa mahigit 30 nang nabiktima ng paputok habang papalapit ang pagsalubong sa 2019.,"Disyembre 28, 2018 3:43pm GMT+08:00",https://www.gmanetwork.com/news/balitambayan/balita/679694/batang-lalaki-naputukan-sa-labi-nang-kagatin-ang-sinindihang-paputok/story/
"2 estudyanteng magka-angkas, patay matapos mabangga ng kasalubong na truck","Patay ang dalawang magka-angkas na estudyante sa Dumalinao, Zambaonga del Sur matapos mabangga ng kasalubong na truck ang sinasakyan nilang motorsiklo.  Ayon sa ulat sa GMA News TV ""Balita Pilipinas Ngayon"" nitong Huwebes, napunta ang motorsiklong sinasakyan ng mga biktimang sina Jonathan Timbawas at Marvin Gandamon sa kabilang linya ng kalsada dahil nawalan ito ng kontrol.  Nasalpok sila ng kasalubong na truck na agad ikinamatay ni Timbawas.  Idineklara namang dead on arrival sa ospital si Gandamon.  Sumuko sa pulisya ang nakadisgrasyang driver ng truck at kalaunan ay nagkaareglo na rin sila ng mga pamilya ng dalawang biktima.","Patay ang dalawang magka-angkas na estudyante sa Dumalinao, Zambaonga del Sur matapos mabangga ng kasalubong na truck ang sinasakyan nilang motorsiklo.","Disyembre 27, 2018 9:06pm GMT+08:00",https://www.gmanetwork.com/news/balitambayan/balita/679600/2-estudyanteng-magka-angkas-patay-matapos-mabangga-ng-kasalubong-na-truck-sa-zamboanga-del-sur/story/
"Kilabot umanong holdaper na pekeng baril ang gamit at nagpapakilalang pulis, arestado","Walang kawala sa mga awtoridad sa Quiapo, Maynila ang isang holdaper umano na nagpapakilala raw na pulis at pekeng baril ang ginagamit. Ang suspek ang itinuturong nasa likod ng serye ng panghoholdap sa lugar.    Sa ulat ni Jun Veneracion sa GMA News ""24 Oras"" nitong Biyernes, ipinakita ang kuha sa CCTV ng Barangay 307 sa Quiapo habang hinahabol ng mga opisyal at tanod ang suspek noong madaling araw ng December 23.  Nang mahuli ang suspek at dinala sa barangay hall, nakilala siya na si Abrah Abdulah.  Ang mga taga-barangay na raw ang nagplano para mahuli si Abdulah dahil sa serye ng holdapan na kinasangkutan nito sa lugar.  ""Kaya medyo masama na ho ang aming kalooban at tsaka medyo hindi na namin gusto ang nangyayari dahil parang ginagawa na hong laruan ang aming lugar,"" sabi ng punong barangay na si Johnny dela Cruz.  Si Abdulah ang sinasabing sangkot sa panghoholdap sa isang delivery truck noong December 17, panghoholdap sa isang naglalakad noong December 19, at panghoholdap sa dalawang lalaki noong December 22.  Ayon sa dalawang biktima, tinutukan sila ng baril ni Abdulah at nagpakilalang pulis, saka sila kinapkapan.  Dahil inakalang pulis, hindi na raw pumalag ang dalawa at nakuha ang kanilang cellphone.  Pero nang mahuli ang suspek, natuklasan na hindi tunay na baril ang dala ni Abdulah.  ""Bakal talaga, as in parang baril. Wala lang siyang lagayan ng bala,"" sabi ni Dela Cruz.  Na-i-turnover na ng mga taga-barangay sa pulisya ang ang suspek na mahaharap sa patong-patong na kaso.--","Walang kawala sa mga awtoridad sa Quiapo, Maynila ang isang holdaper umano na nagpapakilala raw na pulis at pekeng baril ang ginagamit. Ang suspek ang itinuturong nasa likod ng serye ng panghoholdap sa lugar.","Disyembre 28, 2018 11:34pm GMT+08:00",https://www.gmanetwork.com/news/balitambayan/balita/679749/kilabot-umanong-holdaper-na-pekeng-baril-ang-gamit-at-nagpapakilalang-pulis-arestado/story/
"Suweldo at bonus ng empleyada, tinangay ng naka-motor na mga holdaper","Halos P15,000 na sweldo at bonus ng isang babae ang natangay ng mga holdaper na lulan ng isang motorsiklo sa Magalang, Pampanga nitong Linggo nang madaling araw.   Ayon sa ulat ni Katrina Son sa Balitanghali nitong Lunes, nag-aabang sa isang waiting shed ang biktimang si Kyla Mendoza nang dumating ang dalawang lalaki at magdeklara ng holdap.  Makikita sa video na tinutukan ng mga suspek ng kutsilyo ang biktima saka ginitgit sa pader.  Tumanggi si Mendoza na ibigay ang kaniyang mga gamit subalit naagaw pa rin ito ng mga suspek.  Sinubukang habulin ng biktima ang dalawang lalaki subalit bigo siyang mabawi ang kaniyang mga gamit dahil sinikmuraan pa siya ng mga suspek.  Nanlulumo naman ang biktima sa nangyari dahil panghanda pa naman sana nila ng kaniyang pamilya ang pera ngayong Bagong Taon.  ""'Yung sa nangholdap sa akin sana makonsensya ka. May dalawang anak ako na binubuhay,"" sabi ni Mendoza.  Naipa-blotter na ang insidente sa barangay.","Halos P15,000 na sweldo at bonus ng isang babae ang natangay ng mga holdaper na lulan ng isang motorsiklo sa Magalang, Pampanga nitong Linggo nang madaling araw.","Disyembre 31, 2018 3:23pm GMT+08:00",https://www.gmanetwork.com/news/balitambayan/balita/679936/sweldo-at-bonus-ng-empleyada-tingangay-ng-naka-motor-na-mga-holdaper/story/
"Alkalde ng Daraga, iginiit na wala siyang alam sa pagkamatay ni Batocabe","Bagaman hindi ikinukonsiderang suspek, itinanggi ni Daraga Mayor Carlwyn Baldo na sangkot siya sa pagkamatay ni Ako Bicol party-list Representative Rodel Batocabe, na makakalaban sana niya sa darating na halalan.    Sa ulat ng GMA News TV ""Balitanghali"" nitong Biyernes, naghihinanakit si Baldo dahil nakakaladkad ang kaniyang pangalan sa naturang kaso. Apektado na rin daw ang kaniyang pamilya.  Binaril at napatay si Batocabe noong nakaraang Sabado matapos mamigay ng regalo sa mga nakatatanda. Nasawi rin ang kaniyang security escort na si Senior Police Officer 1 Orlando Diaz.  Nanawagan si Baldo sa publiko na hintayin ang resulta ng imbestigasyon ng mga awtoridad.  ""Mabigat sa kalooban ko na wala pang lumalabas na opisyal na imbestigasyon, ambilis na mag-conclude sa akin,"" sabi ng alkalde.  ""Sabi ko nga, yung pag-[seek] niyo ng justice, huwag naman mag-cause ng injustice sa mga inosente,"" dagdag niya.  Kamakailan lang, inihayag ni Pangulong Rodrigo Duterte na naniniwala siya na may alkalde na sangkot sa pagpatay kay Batocabe pero wala siyang binanggit na pangalan.  FACIAL SKETCHES  Samantala, inilabas ng mga awtoridad ang facial sketches ng dalawang ""person interest"" sa pagpatay kay Batocabe at sa security escort nito.  Sabi ni Philippine National Police (PNP) spokesperson Chief Superintendent Benigno Duranan Jr. ang mga hitsura ng dalawang lalaki ay batay umano sa impormasyon na ibinigay ng ilang saksi.  Nasa anim katao umano ang itinuturing ""person of interest"" sa naturang kaso.  Itinaas na sa P50 milyon ang pabuya sa makapagbibigay ng impormasyon para madakip ang mga pumaslang sa kongresista at sa kaniyang security escort.—","Bagaman hindi ikinukonsiderang suspek, itinanggi ni Daraga Mayor Carlwyn Baldo na sangkot siya sa pagkamatay ni Ako Bicol party-list Representative Rodel Batocabe, na makakalaban sana niya sa darating na halalan.","Disyembre 28, 2018 5:14pm GMT+08:00",https://www.gmanetwork.com/news/balitambayan/balita/679714/alkalde-ng-daraga-iginiit-na-wala-siyang-alam-sa-pagkamatay-ni-batocabe/story/
"Lolang nailigtas sa sunog sa Pasig, patay matapos mahirapang huminga","Ligtas na sana ang isang Lola sa Pasig matapos masunog ang kanilang bahay at tindahan ilang sandali makalipas ang pagsalubong sa Bagong Taon pero hindi pa rin ito tuluyang pinalad.  Ayon sa ulat sa News To Go nitong Martes, nailikas ang 60-anyos na biktima kasama ang lima niyang kaanak pero nahirapan umano itong huminga habang isinusugod sa ospital.  Buhay naman ang kaniyang pamilya kabilang ang dalawang bata at isang taong gulang na sanggol.  Posibleng short circuit o electrical overload ang sanhi ng apoy na sumiklab  Martes ng madaling araw, ayon sa Bureau of Fire Protection.  Samantala, nasunog rin ang isa pang bahay sa Sta. Ana, Maynila, ilang minuto lang matapos pumasok ang 2019.  Agad naapula ng mga bumbero ang apoy at walang naiulat na nasaktan sa insidente.",Ligtas na sana ang isang Lola sa Pasig matapos masunog ang kanilang bahay at tindahan ilang sandali makalipas ang pagsalubong sa Bagong Taon pero hindi pa rin ito tuluyang pinalad.,"Enero 1, 2019 1:57pm GMT+08:00",https://www.gmanetwork.com/news/balitambayan/balita/680003/lolang-nailigtas-sa-sunog-sa-pasig-patay-matapos-mahirapang-huminga/story/
"Electoral sabotage case vs Gloria Arroyo, ibinasura ng korte","Ibinasura ng Pasay City Regional Trial Court ang electoral sabotage case na isinampa laban kay Speaker Gloria Macapagal-Arroyo kaugnay sa idinaos na 2007 mid-term elections, kung saan presidente siya noon ng bansa.  Batay sa desisyon ni Judge Jesus Mupas ng Pasay RTC Branch 112 noong December 17, pinagbigyan ng korte ang mosyon ng kampo ni Arroyo na ""demurrer to evidence,"" na humihiling na ibasura ang kaso dahil mahina ang hawak na ebidensiya ng prosekusyon.  Taong 2011 nang ihain ng Commission on Elections ang naturang kaso laban kay  Arroyo dahil sa pag-uutos umano nito kay dating Maguindanao governor Andal Ampatuan, Sr., na tiyakin ang panalo ng ""Team Unity"" senatorial slate sa nabanggit na lalawigan.  Sa pitong taon na paglilitis sa kaso, 13 testigo ang inihatap ng prosekusyon pero isa lang, ang dating provincial administrator na si Norie Unas, ang nagbanggit ng pangalan ni Arroyo sa testimonya.  Dahil walang ibang testigo na sumuporta sa pahayag ni Unas at walang naipakitang dokumento, nakasaad sa desisyon ng korte na walang sapat na katibayan para patunayan ang alegasyon laban kay Arroyo.  ""In the case of accused Arroyo, there is no showing that she committed any overt acts towards the commission of electoral sabotage, nor did she directly participate therein, or even exerted moral ascendancy over her co-accused to commit the crime,"" ayon sa desisyon.  Dagdag pa sa desisyon, ""There is no allegation in the Information that accused Arroyo ordered, or even suggested, that election documents be tampered with, or that votes for any candidate be increased or decreased."" --","Ibinasura ng Pasay City Regional Trial Court ang electoral sabotage case na isinampa laban kay Speaker Gloria Macapagal-Arroyo kaugnay sa idinaos na 2007 mid-term elections, kung saan presidente siya noon ng bansa.","Disyembre 28, 2018 8:03pm GMT+08:00",https://www.gmanetwork.com/news/balitambayan/balita/679731/electoral-sabotage-case-vs-gloria-arroyo-ibinasura-ng-korte/story/
"DOH: Bilang ng mga nasusugatan sa paputok, bumaba ng 68% sa pagsalubong 2019","Bumaba ng 68 porsiyento ang bilang ng firecracker-related injuries sa pagsalubong sa 2019, ayon kay Health Secretary Francisco Duque III.  Sa pulong balitaan nitong Martes, sinabi ni Duque na nakapagtala ang Department of Health (DOH) ng 139 firecracker-related injuries, mas mababa sa 428 cases noong nakaraang taon.  ""Today we have a 68-percent decline in the number of fireworks-related from December 21, 2018 to January 1, 2019 and that is as of 6 a.m., compared to the 428 cases during the same peroiod last year. This brings the total number to 139 cases,"" anang kalihim.  ""This is the historic, biggest reduction in the fireworks-related injuries. Remember there were also times in the past na umuulan din pero mataas din 'yung injuries,"" dagdag pa niya.  Ayon pa kay Duque, wala ring nabiktima ng tama ng ligaw na bala ngayong selebrasyon.  Sa naturang bilang ng mga naging biktima ng paputok ngayong taon, lima ang naputulan dahil paputok, at 36 ang nagtamo ng pinsala sa mata.  Kabilang sa mga rehiyon na may pinakamaraming firecracker-related ay ang National Capital Region (53 cases), Western Visayas (26 cases), Central Visayas (13 cases), Central Luzon (10 cases) at CALABARZON (10 cases).  Kabilang sa mga uri ng mga paputok na nakabiktima ay ang kuwitis (30 cases), boga (16 cases), piccolo (15 cases), lusis (walong kaso) at five star (pito) at trianggulo (pito).  Naniniwala si Duque na bumaba ang biktima ng mga paputol dahil sa Executive Order (EO) 28 na inilabas ni Pangulong Rodrigo Duterte na naglilimita sa paggamit nito sa kung saan-saan.  ""In fact because of that EO, the substantive downward in the fireworks-related injuries began... this year we have a 69 percent decline and this is attributable to the EO 28 which states that the EO prohibits residential and personal use of fireworks,"" paliwanag ni Duque.  Gayunman, sinabi ni Duque na posibleng madagdagan pa ang mga naging biktima ng paputok.  ""We also expect cases to increase as there are late reports still coming from other regions... Most additional injuries arise from children picking up unexploded fireworks in the streets,"" ayon sa kalihim.—","Bumaba ng 68 porsiyento ang bilang ng firecracker-related injuries sa pagsalubong sa 2019, ayon kay Health Secretary Francisco Duque III.","Enero 1, 2019 3:26pm GMT+08:00",https://www.gmanetwork.com/news/balitambayan/balita/680014/doh-bilang-ng-mga-nasusugatan-sa-paputok-bumaba-ng-68-sa-pagsalubong-2019/story/
"Bata, nasunog ang mukha at dibdib matapos spray-an ng alcohol ng boga ang siga sa Dumaguete","Nasunog ang mukha, leeg at dibdib ng isang siyam na taong gulang na bata matapos niyang spray-an ng alcohol sa apoy ng sinisigaan sa kanilang bakuran sa Dumaguete City.  Ayon sa ulat ni James Agustin sa ""Unang Balita"" nitong Miyerkoles, sinabi ng ina ng bata na nahuli niya ang anak na naglalaro ng boga, kaya agad nila itong kinumpiska.  Ngunit hindi nila alam, nasa bata pa ang nabili niyang alcohol na pansindi ng boga.  Nang makita daw ng bata ang siga sa bakuran, inisprayan niya ito ng alcohol kaya ito nagliyab.  Ayon sa lolo ng bata na kagawad din ng barangay, agad siyang tumalon para iligtas ang bata mula sa apoy.  Isang siyam na taong gulang na bata rin ang dinala sa ospital nang masabugan sa mukha ng triangle sa Pamplona, Negros Oriental.  Sinabi ng Department of Health na may ilan pa rin ang nagmatigas sa kabila ng mas pinaigting na kampanya kontra-paputok.  Isa na lamang ang lalaking nakunan ng video habang nagpapaputok ng boga sa Batinguel, Dumaguete City.  Isa namang 15-anyos ang tinamaan ng kwitis sa Barangay Santa Lucia, Pagadian City sa Zamboanga del Sur.  Nakapulot ang batang lalaki ng kwitis sa kanilang bakuran, saka ito inilagay sa bote at sinubukang sindihan.  Pero nang hindi nagliyab, muli niya itong kinuha at inihagis, ngunit sumindi at lumipad papunta sa kaniya at nadaplisan ang kaniyang kamay.  Isinugod siya sa ospital.  Sinabi ni Health Secretary Francisco Duque na malaki sa kabuuan ang ibinaba ng bilang ng mga nabiktima ng paputok.  Naitala ang 139 na kaso lamang sa buong bansa mula Disyembre 21 hanggang 6am ng Enero 1, na mas mababa ng 68% kumapara sa pagsalubong ng 2018.  ""This is historic biggest reduction in the fireworks related injuries,"" ayon kay Duque.  Ilan sa mga ilegal na paputok na nagdulot ng sakit sa mga nabiktima ay ang kwitis, boga, piccolo, luces, five star at triangle.","Nasunog ang mukha, leeg at dibdib ng isang siyam na taong gulang na bata matapos niyang spray-an ng alcohol sa apoy ng sinisigaan sa kanilang bakuran sa Dumaguete City.","Enero 2, 2019 4:30pm GMT+08:00",https://www.gmanetwork.com/news/balitambayan/balita/680111/bata-nasunog-ang-mukha-at-dibdib-matapos-spray-an-ng-alcohol-ng-boga-ang-siga-sa-dumaguete/story/
"Lalaking nagpaputok ng bawal na paputok para daw suwertehin, minalas nang maaresto","Sa halip na suwertehin, minalas ang isang carwash boy sa Navotas City nang arestuhan siya ng mga awtoridad dahil sa pagpapaputok ng bawal na uri ng paputok na ""regalo"" kung tawagin. Pag-amin ng suspek, nagpapaputok siya para daw suwertehin sa bagong taon.  Sa ulat ni James Agustin sa GMA News TV ""Balitanghali"" nitong Martes, sinabing  naaktuhan ng mga rumorondang pulis ang suspek na si Prince Aldrin Villaruz habang gumagamit ng iligal na paputok na ""regalo"" sa Barangay San Roque, Navotas.  Aminado si Villaruz na sa kaniya ang iligal na paputok at sinabing sinubukan lang niya ito bilang pampasuwerte sa bagong taon.  ""Pagpaalis lang ng bad vibes, pampasuwerte ng bagong taon,"" paliwanag niya.  Pero ayon sa pulisya, sa halip na buwenas ay malas ang maaaring sapitin ng mga gumagamit ng iligal na paputok dahil sa panganib na puwede nitong idulot.  ""Ipinagbabawal po 'yan kasi talagang harmful po 'yan gaya ng report na sa klase po nitong firecracker na 'regalo' kung tawagin, kapag ito ay nagkaroon ng konting heat o friction sasabog ito kahit hindi sindihan,"" sabi ni Senior Superintendent Ramchrisen Haveria Jr., hepe ng Navotas police. --","Sa halip na suwertehin, minalas ang isang carwash boy sa Navotas City nang arestuhan siya ng mga awtoridad dahil sa pagpapaputok ng bawal na uri ng paputok na ""regalo"" kung tawagin. Pag-amin ng suspek, nagpapaputok siya para daw suwertehin sa bagong taon.","Enero 1, 2019 6:50pm GMT+08:00",https://www.gmanetwork.com/news/balitambayan/balita/680031/lalaking-nagpaputok-ng-bawal-na-paputok-para-daw-suwertehin-minalas-nang-maaresto/story/
"Lolong nagpaputok sa labas ng bahay nitong Bagong Taon, tinamaan ng ligaw na bala","Tinamaan ng ligaw na bala ang isang 63-anyos na lolo sa San Carlos, Pangasinan na lumabas lang umano para magpaputok ng kwitis sa pagsalubong sa bagong taon.  Sa ulat sa GMA News TV ""Balita Pilipinas Ngayon"" nitong Miyerkules, sinisindihan ng biktimang si Rodolfo de Guzman ang paputok sa labas ng kanilang bahay pasado alas-12 ng hatinggabi noong Enero 1 nang bigla na lang siyang tamaan sa braso ng ligaw na bala.  Isinailalim sa operasyon ang matanda at napag-alamang galing sa 9-mm. na baril ang balang tumama sa kaniya.  Inaalam pa ng pulisya kung sino ang nagpaputok ng baril para mapanagot sa batas.  Ayon sa pulisya, hindi sila nagkulang sa pagpapaalala laban sa indiscriminate firing sa pagdiriwang ng Bagong Taon.","Tinamaan ng ligaw na bala ang isang 63-anyos na lolo sa San Carlos, Pangasinan na lumabas lang umano para magpaputok ng kwitis sa pagsalubong sa bagong taon.","Enero 2, 2019 6:24pm GMT+08:00",https://www.gmanetwork.com/news/balitambayan/balita/680126/lolong-nagpaputok-sa-labas-ng-bahay-nitong-bagong-taon-tinamaan-ng-ligaw-na-bala/story/
"Construction worker na isinumbong dahil nagpapaputok umano ng baril, arestado","Arestado ang isang construction worker at kaniyang kasama matapos magpaputok umano ng baril ilang oras bago salubungin ang bagong taon sa lungsod ng Navotas.    Sa ulat ni James Agustin sa GMA News TV ""Balitanghali"" nitong Martes, sinabing may nagsumbong umano sa pulisya na nagpaputok ng baril sa Barangay NBBN ang suspek na si Alexander Illustrisimo.  Nakuha ng mga rumespondeng awtoridad sa kanya ang isang .45 kalibre ng baril na kargado ng mga bala.  ""Mayroon pong nag-report sa ating TOC na mayroong allegedly na may namamaril doon sa lugar na R-10 corner Leongson. Nagkataon naman kaagad sa dami ng deployment ng pulis ay katabi nung ating pulis na nakadeploy sa area kaya nahuli agad itong dalawa,"" sabi ni Senior Superintendent Ramchrisen Haveria Jr., hepe ng Navotas police.  Mapalad na wala namang tinamaan ng ligaw na bala dahil sa insidente.  Hinuli rin ang kabarkada ni Illustrisimo na si Glen Monares matapos umano silang makuhanan ng pakete ng ipinagbabawal na gamot.  Itinanggi naman ng mga suspek ang mga alegasyon.  ""Hindi po sir. Hindi po ako nagpaputok ng baril. Sa akin 'yang baril na 'yan pero po 'yung drugs hindi sa akin,"" paliwanag ni Illustrisimo.  Ayon sa pulisya, may dati nang kasong murder si Illustrisimo matapos mamaril at makapatay sa Barangay Tangos noong Nobyembre. --",Arestado ang isang construction worker at kaniyang kasama matapos magpaputok umano ng baril ilang oras bago salubungin ang bagong taon sa lungsod ng Navotas.,"Enero 1, 2019 4:56pm GMT+08:00",https://www.gmanetwork.com/news/balitambayan/balita/680021/construction-worker-na-isinumbong-dahil-nagpapaputok-umano-ng-baril-arestado/story/
"11 sunog sa NCR sa pagsalubong sa 2019, pinakamababa sa nakalipas na 10 taon","Sa taunang selebrasyon ng bagong taon, naitala ngayong ""Salubong 2019"" ang pinakamababang insidente ng mga sunog sa Metro Manila sa nakalipas na 10 taon, batay sa pagsaliksik ng GMA News Research.    Ayon sa ulat ng GMA News TV's ""Quick Response Team"" nitong Martes, sinabing nakapagtala ang Bureau of Fire Protection ng 11 fire incidents sa Metro Manila mula 8 a.m. ng December 31, 2018 hanggang 8 a.m. ng January 1, 2019.  Mas mababa ito sa kumpara sa 15 insidente ng sunog na naganap sa pagsalubong sa 2018 at 27 insidente ng sunog sa pagsalubong naman noong 2017.  Noong 2010, umabot sa 77 insidente ng sunog ang naitala sa Metro Manila.  Kabilang sa sunog na naganap sa Metro Manila ngayong bagong taon ang nangyari sa Barangay Manggahan sa Pasig City kung saan isang matanda ang nasawi.  Isang bahay din sa Santa Ana sa Maynila ang nilamon ng apoy.  Samantala, nagkaroon din ng sunog na umabot sa ikalimang alarma ang sunog sa Sacred Heart College sa Lucena, Quezon.  Mabilis umanong kumalat ang apoy sa ilang bahagi ng paaralan dahil malakas ang hangin at may kalumaan na rin ang gusali.  Sa Naga City, Camarines Sur, nasunog naman ang isang resident's lounge sa isang ospital na tumagal ng ilang minuto. --","Sa taunang selebrasyon ng bagong taon, naitala ngayong ""Salubong 2019"" ang pinakamababang insidente ng mga sunog sa Metro Manila sa nakalipas na 10 taon, batay sa pagsaliksik ng GMA News Research.","Enero 1, 2019 8:13pm GMT+08:00",https://www.gmanetwork.com/news/balitambayan/balita/680036/11-sunog-sa-ncr-sa-pagsalubong-sa-2019-pinakamababa-sa-nakalipas-na-10-taon/story/
"Ilang sumalubong sa Bagong Taon, natamaan ng ligaw na bala; 23 nagpaputok ng baril, arestado","Sa ospital sinalubong ng ilang residente ang Bagong Taon hindi dahil sa disgrasyang dala ng iligal na paputok kundi dahil sa mga ligaw na bala.  Sa ulat sa GMA ""Balita Pilipinas Ngayon"" nitong Miyerkules, tinamaan sa balikat ang biktimang si Aian Bejarasco habang sinasalubong ang bagong taon kasama ang kanyang pamilya sa Barangay Batinguel, Dumaguete City.  Napaupo raw sa sakit ang biktima na tumatalon noon habang nakikisaya.  Agad din siyang naipagamot sa ospital.  Sa binti naman napuruhan ng ligaw na bala ang 20-anyos na si Nico John Armada na taga-bayan ng Antipas sa Cotabato.  Mapalad na ligtas rin itong natanggal sa kaniyang katawan.  Samantala, sa kulungan naman nag-Bagong Taon ang suspek na si Stewart Mirasol matapos umanong magpaputok ng baril sa Mandurriao, Iloilo.  Walang naipakitang dokumento si Mirasol para sa 9mm revolver at mga balang nakuha ng mga awtoridad sa kaniya.  Ayon sa tala ng Philippine National Police, 23 suspek ang inaresto kaugnay ng iligal na pagpapaputok ng baril mula Disyembre 16, 2018 hanggang Enero 1, 2019.    sa bilang na ito ay mga pulis at dalawa ay opisyal ng gobyerno.",Sa ospital sinalubong ng ilang residente ang Bagong Taon hindi dahil sa disgrasyang dala ng iligal na paputok kundi dahil sa mga ligaw na bala.,"Enero 2, 2019 6:56pm GMT+08:00",https://www.gmanetwork.com/news/balitambayan/balita/680131/ilang-sumalubong-sa-bagong-taon-natamaan-ng-ligaw-na-bala-23-nagpaputok-ng-baril-arestado/story/
P1.5-M halaga ng shabu itinago sa loob ng plastic bag ng diaper,"Narekober ng mga pulis ang shabung nagkakahalagang P1.5 milyon sa lalagyan ng diaper sa isang buy bust operation sa Bacoor, Cavite.  Ayon sa ulat ni John Consulta sa Balitanghali nitong Miyerkoles, lumabas agad ang mga otoridad nang maiabot na ang pera sa target ng operasyon.  Pinosasan ang suspek na kinilalang si Rostom Kadtogan na taga-Maguindanao.  Bukod sa shabu na isinilid sa lalagyan ng diaper, nakumpiska rin kay Kadtogan ang marked money na nagkakahalagang P350,000  at samu't saring pekeng ID ng pulis at Bangsamoro Republic.  “Tuluy-tuloy naman ang kampanya natin sa droga, kahit papasok na ang bagong taon ay hindi natin pinabayaan yan,” sabi ni Superintendent Vic Cabatingan.  “Kasi alam namin na marami ang gustong pumasok, para sabayan ang new year celebration,” dagdag niya.","Narekober ng mga pulis ang shabung nagkakahalagang P1.5 milyon sa lalagyan ng diaper sa isang buy bust operation sa Bacoor, Cavite.","Enero 2, 2019 5:00pm GMT+08:00",https://www.gmanetwork.com/news/balitambayan/balita/680118/p1-5-m-halaga-ng-shabu-itinago-sa-loob-ng-plastic-bag-ng-diaper/story/
5 patay sa magkakahiwalay na aksidente sa kalsada,"Hindi na umabot ng buhay sa libing ng kanilang ama sa Del Carmen, Surigao del Norte ang dalawang magkapatid matapos silang madisgrasya sa kalsada.  Sa ulat sa GMA Saksi nitong Miyekules, sinundo ng biktimang si Dixon Conte ang kaniyang kapatid na si Sonia sa airport.  Pero habang nag-aabang sila ng masasakyan sa gilid ng kalsada, bigla na lang silang sinalpok ng isang van.  Patay rin sa insidente ang kinakasama ni Sonia na si Jaime Padernal.  Nasa kustodiya na ng pulisya ang nakabanggang driver. May iniwasan umano ang suspek kaya napunta sa gilid ng kalsada ang van.  Samantala, patay naman ang isang rider sa Batangas City matapos siyang humarurot at sumemplang.  Naisugod pa sa ospital ang 23-anyos na biktimang si Samuel John Blanco pero idineklara ring dead on arrival.  Ayon sa imbestigasyon, nawalan ng kontrol sa manibela ang rider.  Banggaan naman ng dalawang tricycle ang kumitil sa buhay ng isang barangay tanod sa Vintar, Ilocos Norte.  Paliwanag ng nakabanggang driver, umagaw ng linya ang kasalubong na tricycle kaya sila nadisgrasya.  Handa naman umano siyang magpaabot ng tulong sa pamilya ng namatay na biktima.","Hindi na umabot ng buhay sa libing ng kanilang ama sa Del Carmen, Surigao del Norte ang dalawang magkapatid matapos silang madisgrasya sa kalsada.","Enero 3, 2019 12:52am GMT+08:00",https://www.gmanetwork.com/news/balitambayan/balita/680160/5-patay-sa-magkakahiwalay-na-aksidente-sa-kalsada/story/
"Call center agent na abalang naglalaro ng games, nahablutan ng cellphone","Nanakawan ng cellphone ng mga suspek na nakamotorsiklo ang isang babaeng call center agent na may hinihintay at abalang naglalaro ng games sa Sampaloc, Maynila.  Ayon sa ulat ni James Agustin sa Unang Balita nitong Huwebes, kita sa CCTV ang pag-iikot ng tatlong suspek na pawang walang mga helmet.  Makikitang pumasok sila sa Eloisa Street at tinignan kung may bantay sa barangay hall.  Matapos nito, nilapitan na nila ang babae na nakaupo noon sa gilid ng isang convenience store at saka hinablot ng isa sa mga salarin ang cellphone nito.  Dumiretso ang mga suspek sa España Boulevard sa kanilang pagtakas.  ""Naglalaro po kasi ako ng phone, pampalipas-oras lang, tapos may bigla pong dumaan na motor. Nagsuspetsa na po ako bakit ang lapit po sa akin. Kaya lang po pagtingala ko, hinablot na po 'yung phone ko,"" anang biktima.  Wala nang nagawa ang biktima sa sobrang takot.  Hindi pa malinaw kung may CCTV na nakakuha ng plaka ng motorsiklo.  Iginiit naman ng barangay na hindi sila nagkulang ng paalala sa mga tao sa lugar, matapos maitala noong nakaraang taon ang ilang insidente ng snatching doon.  ""Sinasabihan ko na sila na huwag silang magse-cellphone sa labas. Eh nakakalimutan nila eh. Kaya reminder sa kanila, huwag silang magse-cellphone sa labas,"" sabi ni Celia Teodoro, chairman, Brgy. 469 Zone 46.  Nai-report ng biktima ang nangyari sa barangay at sa pulisya. Nagpasalamat ang babae dahil hindi siya nasaktan.  ""Nasa maayos na paraan lang din sila maghanap-buhay kung kailangan nila ng pera, hindi naman po kailangan magnakaw,"" sabi ng biktima.","Nanakawan ng cellphone ng mga suspek na nakamotorsiklo ang isang babaeng call center agent na may hinihintay at abalang naglalaro ng games sa Sampaloc, Maynila.","Enero 3, 2019 12:00pm GMT+08:00",https://www.gmanetwork.com/news/balitambayan/balita/680190/call-center-agent-na-abalang-naglalaro-ng-games-nahablutan-ng-cellphone/story/
"Batang may problema sa paningin, dinukot sa Cubao","Nananawagan ngayon ang isang ina matapos dukutin ng isang babae ang anak niyang may problema sa paningin sa Cubao, Quezon City, ayon sa ulat ni  James Agustin sa Unang Balita nitong Huwebes.  Emosyunal na nananawagan ang inang si Herminia Tendaoco ng tulong para makita ang kanyang anak na si Ayheza,  limang-taong gulang.  ""Anak, I love you, anak. Anak, mahal kita. Hindi ko alam kung ano ang aking gagawin... Anak, nandito ako para sa iyo handang hanapin kita kung saan ka man naroroon,"" aniya.  Nakuha ng CCTV ang pagsama ng bata sa isang babae sa nasabing lugar. Kinuha raw ng babae si Ayheza habang abala ang ina sa pagtulong sa canteen ng hipag.  ""'Wag mo sanang pabayaan ang anak ko. Maawa ka sa kaniya. Siguro isa ka ring ina na katulad ko na nandirito na nagmamakaawa sa iyo. Hinihiling ko sa iyo na ibalik mo ang aking anak. Wala na po siyang tatay,"" panawagan ni Herminia sa suspek.  Muling nagpaalala ang mga awtoridad sa mga magulang na bantayang mabuti ang kanilang mga anak lalo na sa mga matataong lugar.  ""Alam mo naman ang mga bata ngayon. 'Pag niyaya mo 'yan na bumili ng lollipop o candy, siyempre gustong-gusto ng mga bata 'yan kaya madali nilang mahikayat. Dapat ang mga magulang ay nakatutok sa kanilang mga anak,"" sabi ni Marciano Buena-Agua, barangay chairman.  Hinikayat ang sino mang may impormasyong makatutulong sa paghanap kay Ayheza na makipag-ugnayan sa Quezon City Police District.","Nananawagan ngayon ang isang ina matapos dukutin ng isang babae ang anak niyang may problema sa paningin sa Cubao, Quezon City, ayon sa ulat ni  James Agustin sa Unang Balita nitong Huwebes.","Enero 3, 2019 1:58pm GMT+08:00",https://www.gmanetwork.com/news/balitambayan/balita/680201/batang-may-problema-sa-paningin-dinukot-sa-cubao/story/
"2 umano'y miyembro ng ‘basag-kotse’ gang, patay sa engkwentro sa QC","Dead on-the-spot ang dalawang suspek sa pagnanakaw matapos makipagbarilan umano sa mga pulis ng Quezon City Police District (QCPD).  Kuwento ng mga awtordidad, ang mga salarin ang tumangay ng P50,000 halagang laptop at tablet mula sa Barangay Greater Fairview, Quezon City.  Sa ulat ni James Agustin sa ""24 Oras"" nitong Miyerkules, ikinuwento ng biktimang si ""Jun"" ang pagnakaw sa kanyang kotse sa labas ng kanyang bahay.  ""Sumilip po ako sa bintana, nakita ko po na may dalawang tao. Isa po naka-motor at isa pong andu'n sa tapat ng kotse ko, paglabas ko po ng  bahay, tinutukan po ako ng baril,"" kuwento ng biktima.  Na-hulicam ang pagtakas ng mga salarin at kaagad rumesponde ang mga pulis na nagkataong nagsasagawa ng operasyong-kontra droga sa lugar.  ""Nu'ng pagka-report na ganu'n, sir, automatic nag-dragnet tayo,"" ayon kay Police Superindentendent Benjamin Gabriel, Jr., commander ng Fairview Police Station.  ""Inalarma natin then 'yung kuha 'yung description sir 'yun nga po na-intercept po dito sa area na ito,"" he added.  Ayon sa pulisya, nagpaputok ang mga salarin  na hindi pa tukoy ang pagkakakilanlan kaya gumanti ang mga awtoridad.  Narekober sa mga nasawing suspek ang ginamit na motorsiklo, mga ninakaw na gamit at dalawang baril.  Inaalam pa ng pulisya kung sila rin ang responsable sa insidenteng basag-kotse noong December 28.    Nagpaalala naman ang QCPD sa publiko na huwag mag-iiwan ng mahahalagang gamit sa loob ng sasakyan.  ""Parang magnet sa magnananakaw 'yang mga gamit lalo na 'yang mga bag na visible through the window ng kotse so iwasan natin maging biktima at paulit-ulit nangyayari 'yan,"" sabi ni QCPD director Police Chief Superintendent Joselito Esquivel.",Dead on-the-spot ang dalawang suspek sa pagnanakaw matapos makipagbarilan umano sa mga pulis ng Quezon City Police District (QCPD).,"Enero 2, 2019 10:12pm GMT+08:00",https://www.gmanetwork.com/news/balitambayan/balita/680151/2-umano-y-miyembro-ng-basag-kotse-gang-patay-sa-engkwentro-sa-qc/story/
"2 nanitang pulis na sangkot sa barilan sa Urdaneta, sinibak na sa pwesto","Tinanggal na sa pwesto ang magkapatid na pulis na nasangkot sa isang insidente ng barilan sa isang restobar sa Urdaneta City, Pangasinan nitong bisperas ng Bagong Taon.  Ayon sa ulat ni Dano Tingcungco sa Saksi nitong Miyerkules, sinibak na sa pagkakadestino ang nanitang magkapatid na pulis na nakatalaga sa Pangasinan at sa La Union matapos ang gulo.  Sa mga nauna nang ulat, nakunan ng CCTV na pumasok sa isang resto bar ang  ng napagkamalan nilang sibilyan na may dalang baril.  Kalaunan ay napag-alamang pulis rin pala ang sinitang lalaki at naka-destino ito sa Police Security and Protection Group sa National Headquarters.  Nang magkainitan, nakigulo na rin ang kapatid ng sinitang pulis na kabaro rin pala at nakatalaga naman sa Crime Laboratory sa Camp Crame.  Nauwi sa barilan ang girian pero mapalad na wala namang namatay sa insidente.  Ipinaubaya na ng lokal na pulis sa Camp Crame ang pagbibigay ng karampatang parusa sa  magkapatid na pulis na sinita sa restobar.","Tinanggal na sa pwesto ang magkapatid na pulis na nasangkot sa isang insidente ng barilan sa isang restobar sa Urdaneta City, Pangasinan nitong bisperas ng Bagong Taon.","Enero 3, 2019 1:01am GMT+08:00",https://www.gmanetwork.com/news/balitambayan/balita/680161/2-nanitang-pulis-na-sangkot-sa-barilan-sa-urdaneta-sinibak-na-sa-pwesto/story/
"Alkalde ng Daraga, itinuro ng PNP na 'utak' sa pagpatay kay Rep. Batocabe","Itinuro ng Philippine National Police si Daraga, Albay Mayor Carlwyn Baldo na utak umano sa pagpatay kay Ako Bicol Representative Rodel Batocabe.  Ayon sa pulisya, ginawa raw ng alkalde ang pagplano para itumba ang kongresista noong nakaraang Agosto.     LOOK: Isinapubliko ng Pambansang Pulisya ngayong araw ang diagram na nagtuturo kay Daraga, Albay Mayor Carlwyn Baldo bilang mastermind sa pagpaslang kay AKO BICOL Party-List Rep. Rodel Batocabe.        Sa pulong balitaan nitong Huwebes, sinabi ni PNP Chief Director General Oscar Albayalde na sasampahan ng double murder at six counts of frustrated murder si Baldo at anim pa niyang empleyado.  Batay umano sa resulta ng kanilang imbestigasyon, sinabi ni Albayalde na Agosto 2018 nang simulan umano ni Baldo ang pagpaplano para patayin si Batocabe. Una umanong nakipag-ugnayan ang alkalde sa isang dating sundalo na si Christopher Naval alias Tuping, at inalok ng P5 milyon para paslangin ang kongresista.  Bumuo naman umano si Tuping ng grupo na kinabibilangan ng dati ring sundalo o paramilitary, o dating miyembro ng New People's Army.  Sabi ni Albayalde, isang kawani ni Baldo ang unang nagbigay ng impormasyon sa pulisya tungkol sa detalye ng gagawing pagpatay kay Batocabe.  ""This case is solved, but it not closed. Convinced kami na itong mga [suspek] ay involved, pero baka meron pang [involved] na mas mataas kay Mayor,"" sabi ng pinuno ng PNP.  ""The private armed group are employed by the mayor on confidential status and under fictitious names. The mayor has offered to pay them P5 million for Batocabe hit, and initially paid P250,000,"" dagdag niya.  Binaril at napatay si Batocabe, kasama ang kaniyang bodyguard na si Senior Police Officer 1 Orlando Diaz, matapos mamigay ng regalo sa mga nakatatanda sa Barangay Burgos dalawang araw bago magpasko.  Tatakbo si Batocabe na alkalde sa Daraga sa darating na May elections.  Kasunod nito, umabot sa P50-milyon ang inilaang pabuya sa makapagbibigay ng impormasyon para malutas ang kaso.  Sa ulat ni Super Radyo dzBB's Glenn Juego, inihayag ng anak ni Batocabe na si Atty. Justin Batocabe, na masaya sila sa nagiging takbo ng imbestigasyon sa kaso ng ama.  Noong nakaraang linggo sa ulat ng GMA News TV ""Balitanghali,"" mariing itinanggi ni Baldo na may kinalaman siya sa nangyari kay Batocabe.  Nagpahayag din siya ng kalungkutan na nadadamay na umano ang kaniyang pamilya sa nangyari.—","Itinuro ng Philippine National Police si Daraga, Albay Mayor Carlwyn Baldo na utak umano sa pagpatay kay Ako Bicol Representative Rodel Batocabe.  Ayon sa pulisya, ginawa raw ng alkalde ang pagplano para itumba ang kongresista noong nakaraang Agosto.","Enero 3, 2019 3:13pm GMT+08:00",https://www.gmanetwork.com/news/balitambayan/balita/680215/alkalde-ng-daraga-itinuro-ng-pnp-na-utak-sa-pagpatay-kay-rep-batocabe/story/
Ten-minute fire destroys SUV in Quiapo,"Ten minutes was all it took for a sports utility vehicle to be gutted by fire in the middle of Quezon Boulevard in Quiapo, Manila on Thursday morning.  According to Jun Veneracion's report on GMA's ""24 Oras,"" the incident happened along Quezon Boulevard around 6 o'clock in the morning.  The fire was put out after 10 minutes and no one was reportedly hurt.  ""Ang possible ang source of ignition niya from the battery and suspect ko doon meron siyang talagang kinain 'yung harap mismo. Possible na merong nag-short doon,"" Senior Inspector Reden Alumno of the Manila Fire District said.  Based on the investigation of the Bureau of Fire Protection, the gasoline in the vehicle's gas tank even fueled the fire.  It also noted that the SUV was an old 2001 model.  Authorities reminded motorists that in case of smelling fumes or if smoke comes out from the car's hood, immediately disconnect the battery to prevent fire.  Keeping a fire extinguisher in the vehicle is also a safety measure, aside from the rule of thumb of regularly checking the condition of the car before starting a trip.","Ten minutes was all it took for a sports utility vehicle to be gutted by fire in the middle of Quezon Boulevard in Quiapo, Manila on Thursday morning.","Enero 3, 2019 8:37pm GMT+08:00",https://www.gmanetwork.com/news/balitambayan/balita/680270/ten-minute-fire-destroys-suv-in-quiapo/story/
"Negosyante, itinumba sa gitna ng putukan sa Bagong Taon","Patay ang isang negosyante matapos siyang pagbabarilin sa loob ng kanyang fashion shop sa Barangay San Ramon, Dinalupihan, Bataan nitong Martes ng gabi.  Ayon sa pulisya, pinagbabaril ang biktima habang may nagpapaputok sa lugar pagkatapos ng pagsalubong sa Bagong Taon.  Sa ulat ni John Consulta sa ""Balitanghali"" nitong Miyerkules, kinilala ang biktima bilang si Rafael Bryan Pinpin.  Ayon kay Superintendent Eduardo Guevara, Jr., hepe ng Dinalupihan police, pinagbabaril ang 30-anyos na biktima bago alas-7 ng gabi habang may nagpapaputok sa lugar.  Kabilang ang alitan sa negosyo sa mga sinisilip nilang anggulo sa pagpatay.   Pinasok raw kasi ng mga salarin ang opisina ni Pinpin ngunit wala raw silang kinuha. ""Riding in tandem sila. Wala pong mga nawawala at talagang pinasok siya du'n sa kanyang opisina at du'n po ay binaril siya,"" sabi ni Guevarra.   Inaalam na ng pulisya kung may kuha ng CCTV sa lugar.","Patay ang isang negosyante matapos siyang pagbabarilin sa loob ng kanyang fashion shop sa Barangay San Ramon, Dinalupihan, Bataan nitong Martes ng gabi.","Enero 2, 2019 4:09pm GMT+08:00",https://www.gmanetwork.com/news/balitambayan/balita/680108/negosyante-itinumba-sa-gitna-ng-putukan-sa-bagong-taon/story/
"'Usok Boys' na nanghablot ng mga cellphone ng 2 call center agent, arestado","Timbog sa follow-up operation ng mga pulis ang mga snatcher na nakamotorsiklo na nanghablot ng mga cellphone ng dalawang call center agent sa magkahiwalay na insidente sa Maynila.    Sa ulat ni James Agustin sa GMA News ""24 Oras"" nitong Huwebes, sinabi ng mga awtoridad na ang mga suspek ay mga residente ng Caloocan at miyembro umano ng grupong ""Usok Boys.""  Ang isa sa kanila, nahulihan pa umano ng marijuana.  Ang mga naarestong suspek ang itinuturong nanghablot ng cellphone ng isang call center agent sa España, Maynila.  Nahuli-cam ang ginawang pagtakas ang mga suspek na sakay ng motorsiklo at muntik pang bumangga sa isang jeep.  Sa isa pang hiwalay na insidente noong Miyerkules, isang call center agent din na naghihintay sa gilid ng isang convenience store sa Sampaloc ang pinuntirya umano ng mga suspek.    Itinanggi naman ng mga suspek ang alegasyon.--",Timbog sa follow-up operation ng mga pulis ang mga snatcher na nakamotorsiklo na nanghablot ng mga cellphone ng dalawang call center agent sa magkahiwalay na insidente sa Maynila.,"Enero 3, 2019 10:01pm GMT+08:00",https://www.gmanetwork.com/news/balitambayan/balita/680278/usok-boys-na-nanghablot-ng-mga-cellphone-ng-2-call-center-agent-arestado/story/
"Batang lalaki na ayaw uminom ng gamot, patay dahil daw sa pananakit ng ina","Kalaboso ang isang ina sa Cebu matapos mamatay ang kanyang anim na taopng gulang na anak na lalaki dahil daw sa kanyang pananakit.  Ayon sa ulat ni China Carreon ng Balitang Bisdak sa Balita Pilipinas Ngayon, inalerto ng mga tauhan ng punerarya ang mga pulis matapos nilang makitaan ng mga pasa sa pisngi at katawan si Kent Joseph Cabataña.  Inamin ng ina na nasaktan niya ang batang may sakit dahil ayaw nitong uminom ng gamot  ""Naganu'n ko lang siya. Tapos 'yung bibig niya pina-ganito ko kasi ayaw niya kasing uminom. Sabi ko, 'uminom ka na para maka-survive ka,' para mawala na 'yung sakit niya,"" sabi Felma Cataña, ina ng biktima.  Nag-request ng autopsy ang PNP para matukoy ang tunay na sanhi ng pagkamatay ng bata.  Nitong Huwebes, kinasuhan ng parricide ang ina ng bata na si Felma Cabataña na inaresto noong December 30.  Sa imbestigasyon, nalaman mula sa mga kapitbahay ng mag-ina ang pagmamaltrato umano kay Kent Joseph.  ""May bata daw doon na namatay. Nadala nila. Tapos pinuntahan namin sa punerarya,"" sabi ni Senior Police Officer 3 Joe Johnnesky Ynot, imbestigador ng San Remegio police station.  ""Pagdating namin doon, sinabihan kami ng nanay na 'yung rason daw kung bakit namatay 'yung anak niya ay dahil sa lagnat,"" dagdag niya.  Iginiit ng suspek na hindi niya ginustong saktan ang kanyang panganay na anak.  ""Wala akong balak. Ba't ko naman papatayin 'yung anak ko?...Mahal ko ang anak ko. anak ko siya,"" sabi ni Felma.",Kalaboso ang isang ina sa Cebu matapos mamatay ang kanyang anim na taopng gulang na anak na lalaki dahil daw sa kanyang pananakit.,"Enero 4, 2019 6:29pm GMT+08:00",https://www.gmanetwork.com/news/balitambayan/balita/680360/batang-lalaki-na-ayaw-uminom-ng-gamot-patay-dahil-daw-sa-pananakit-ng-ina/story/
"Batang babaeng may problema sa paningin, naibalik na sa ina; suspek arestado","Naibalik na sa kaniyang ina ang batang may problema sa paningin na dinukot umano sa Cubao, Quezon City. Kulungan naman ang bagsak ng babaeng suspek.  Sa ulat ni Raffy Tima sa GMA News ""Unang Balita"" nitong Biyernes, kinilala ang suspek na si Amalia Bonete.  Sinabing dinala daw pala ni Bonete ang batang babae sa kaibigan nitong si Mary Grace Buban sa Bagong Silang, Caloocan City.  Pero nagduda si Buban sa kuwento ni Bonete.  ""Ang kuwento niya, ibinigay daw sa kaniya ng nanay 'yung bata,"" saad ni Buban.  Napatunayan ni Buban ang inisyal niyang duda nang mapanood sa GMA News ang ulat tungkol sa pagkawala ng batang babae at pakiusap ng ina nito na sana maibalik ang anak sa kaniya.  Dahil dito, nagsumbong na ang asawa ni Mary Grace sa kapitbahay nilang pulis.  ""Nu'ng sinabi sa akin ni kuya na 'yung suspek nandu'n daw sa loob ng bahay nila, agad-agad po na tumawag ako doon sa opisina po namin,"" sabi ni SPO1 Wency dela Cruz.  Nabawi naman ng Caloocan Police ang bata.  Depensa ni Bunete na nasa kulungan ngayon, kusa raw sumama sa kaniya ang bata, at sumakay pa sa bus na sinakyan niya.  Sinabi niya ring hindi niya raw kinidnap ang bata.  ""Ay sumunod po sa akin 'yung bata,"" ayon kay Bonete.  Hindi naniniwala ang ina ng bata sa paliwanag ng suspek, at kakasuhan niya ito.  ""Lagi nating ingatan ang ating mga anak dahil hindi po naman natin ine-expect na mangyayari ang mga ganitong sitwasyon,"" paalala niya sa kapwa niya mga magulang.  Posibleng maharap sa kasong inducing a minor to abandon his home si Bonete.","Naibalik na sa kaniyang ina ang batang may problema sa paningin na dinukot umano sa Cubao, Quezon City. Kulungan naman ang bagsak ng babaeng suspek.","Enero 4, 2019 1:15pm GMT+08:00",https://www.gmanetwork.com/news/balitambayan/balita/680320/batang-babaeng-may-problema-sa-paningin-naibalik-na-sa-ina-suspek-arestado/story/
"Daraga mayor Baldo, iginiit na inosente siya sa pagkamatay ni Rep. Batocabe","Mariing itinanggi ni Daraga, Albay Mayor Carlwyn Baldo na may kinalaman siya sa pagkamatay ni Ako Bicol party-list Representative Rodel Batocabe, na makakalaban sana niya sa darating na halalan sa Mayo.    ""I assert my innocence,"" giit ni Baldo ilang oras matapos ihayag ni PNP chief Director General Oscar Albayalde na siya ang utak sa pagpatay sa kongresista at sa bodyguard nitong si SPO2 Orlando Diaz.  ""A trial by media is being held in front of every screen, constantly on repeat since Albayalde’s statement was released this morning. Neither of these are proof of my guilt,"" ayon sa alkalde.  ""I did not order the deaths of anyone. I did not kill Congressman Batocabe and SPO2 Diaz,"" deklara ni Baldo sa harap ng mga mamamahayag.  Paniwala ng alkalde, ginagamit siyang ""scapegoat"" sa kaso habang nananatiling malaya ang mga tunay umanong nasa likod ng krimen.  ""Malinis ang aking konsensiya sa anumang pagkakasala. Patuloy akong nakikiramay sa pamilya nina Batocabe at Diaz, at gusto ko ri malaman [kung] sino tunay na may kagagawan ng krimen,"" aniya.  ""I am an easy target but that does not make me guilty of the crime. I am already being persecuted in the courts of public opinion,” sabi pa niya sa magkahalong Bicolano at Ingles.  Bago nito, sinabi ni Albayalde na lumitaw sa kanilang imbestigasyon na Agosto nitong nakaraang taon sinimulan umanong planuhin ni Baldo ang pagpatay kay Batocabe na tatakbong alkalde sa darating na halalan.    Pinagbabaril at napatay ng mga salarin sina Batocabe at Diaz matapos na mamigay ng regalo sa mga nakatatanda ilang araw bago magpasko.  Dahil sa hindi pa raw niya nababasa ang alegasyon laban sa kaniya, tumanggi muna si Baldo na magkomento sa kaso batay na rin umano sa payo ng kaniyang abogado.  ""Sa ngayon po, hindi ko pa nababasa ang mga akusasyon laban sa akin. Hindi pa ako pwedeng magsalita sa mga tanong ninyo,"" paliwanag niya.  ""[Pero] patuloy po akong magsisilbi sa bayan ng Daraga ngayon at sa mga susunod na mga araw. Asahan po ninyo na ako ay nasa munisipyo palagi,"" dagdag ng alkalde. —","Mariing itinanggi ni Daraga, Albay Mayor Carlwyn Baldo na may kinalaman siya sa pagkamatay ni Ako Bicol party-list Representative Rodel Batocabe, na makakalaban sana niya sa darating na halalan sa Mayo.","Enero 3, 2019 11:43pm GMT+08:00",https://www.gmanetwork.com/news/balitambayan/balita/680285/daraga-mayor-baldo-iginiit-na-inosente-siya-sa-pagkamatay-ni-rep-batocabe/story/
"Bumaril umano kay Rep. Batocabe, sumuko na","Nasa kostudiya na ng pulisya ang umano'y isa sa dawalang bumaril at pumatay kay AKO Bicol party-list Representative Rodel Batocabe noong nakaraang Disyembre 22.  Sa panayam ng Dobol B sa News TV, sinabi ni Chief Superintendent Amador Corpuz, pinuno ng Philippine National Police-Criminal Investigation and Detection Group (PNP-CIDG), na sumuko sa militar sa Albay nitong Huwebes  ang suspek na si Henry Yuson, dati umanong miyembro ng New People's Army.  ""Si Henry Yuson ay kahapon ay nag-surrender sa Army unit at nasa kostudiya na ng provincial [police] director ng Albay at nung CIDG 5,"" ayon kay Corpuz.  Batay umano sa mga testimonya ng mga saksi, sinabi ni Corpuz na isa si Yuson sa dalawang bumaril kay Batocabe.  Ang isa pang suspek na bumaril umano sa kongresista ay si Rolando Aromado, na dating umanong miyembro ng NPA.  Ayon kay Corpuz, may standing warrant of arrest sa kasong rape si Yuson.  Nitong Huwebes, inihayag ni  PNP chief Director General Oscar Albayalde, na si Daraga, Albay Mayor Carlwyn Baldo ang utak umano sa pagpatay kay Batocabe, na tatakbong alkalde sa nabanggit na lungsod.  Kasamang nasawi ni Batocabe ang kaniyang police security escort.  Mariin namang itinanggi ni Baldo ang mga paratang laban sa kaniya.—",Nasa kostudiya na ng pulisya ang umano'y isa sa dawalang bumaril at pumatay kay AKO Bicol party-list Representative Rodel Batocabe noong nakaraang Disyembre 22.,"Enero 4, 2019 3:33pm GMT+08:00",https://www.gmanetwork.com/news/balitambayan/balita/680333/bumaril-umano-kay-rep-batocabe-sumuko-na/story/
"Inflation rate o galaw ng presyo ng mga bilihin, bumaba pa nitong Disyembre","Inihayag ng Philippine Statistics Authority na bumaba pa ang inflation rate o ang galaw ng presyo ng mga bilihin noong Disyembre.      Sa ulat ni Lala Roque sa GMA News TV ""Balita Pilipinas"" nitong Biyernes, sinabing mula sa mula sa 6 percent noong November 2018, bumaba ang inflation sa 5.1 percent nitong Disyembre.  Ayon pa sa PSA, ito na ang pinakamababang inflation rate sa bansa mula noong June 2018.  ""The slowdown  of inflation in December 2018 was mainly driven by the deceleration in the annual increments of food and non alcoholic bevarages, and transport,"" ayon kay Undersecretary Lisa Grace Bersales ng PSA.  Nakatulong din umano sa pagbaba ng inflation ang pagbaba ng pamasahe sa mga pampasaherong sasakyan.  Nasa 4.8 percent ang antas ng inflation sa National Capital Region percent mula sa 5.6 percent noong Nobyembre.  Samantalang nasa 5.3 percent naman ang inflation sa labas ng NCR na dating nasa 6.2 percent.  Ikinatuwa ng Malacanang ang pagbaba ng inflation nitong Disyembre. Pero hindi pa rin daw magpapakakampante ang administrasyon dahil ang average inflation rate para sa 2018 ay nasa 5.2 percent na lampas sa target na 2 to 4 percent.--",Inihayag ng Philippine Statistics Authority na bumaba pa ang inflation rate o ang galaw ng presyo ng mga bilihin noong Disyembre.,"Enero 4, 2019 7:45pm GMT+08:00",https://www.gmanetwork.com/news/balitambayan/balita/680367/inflation-rate-o-galaw-ng-presyo-ng-mga-bilihin-bumaba-pa-nitong-disyembre/story/
"Tatlong taong gulang na bata na kinidnap, nailigtas ng ama; suspek arestado","Isang batang tatlong taong gulang na dinukot sa sariling bahay nitong Sabado ang nailigtas ng kanyang ama. Nahuli na ang suspek.  Ayon sa mga pulis sa Sta. Ana Police Station Dagonoy Police Community Precinct, nangyari ang pagdukot sa bata nitong Sabado ng 7:30 ng gabi.  Sa ulat ni Vonne Aquino sa Balitanghali sa GMA News TV nitong Linggo, sinabi ng ama na bumili ang suspek sa kanilang tindahan at hindi ito nagbayad. Binuksan daw nito ang pinto at hinatak ang bata papalabas.  Narinig ng ama na biglang umiyak nang malakas ang bata.  Pagdungaw ng ama na nasa ikalawang palapag ng bahay, nakita niyang hawak ng suspek ang kanang kamay ng kanyang anak at pilit itong hinihila papalayo sa kanilang lugar sa Dagonoy Street sa San Andres Bukid sa Maynila.  Agad lumabas ang ama sa bahay at hinabol ang suspek. Nakuha niya ang kanyang anak.  Tumakbo ang suspek at pumasok sa isang bahay kung saan nakapagpalit pa ito ng damit.  Humingi agad ng tulong sa Dagonoy PCP si Asgar Datumanong, ang barangay kagawad sa lugar.  Nang mapaalis sa bahay, naaresto ng mga awtoridad ang suspek na nakilalang si Charito Fernandez, 45, na taga-San Carlos City, Pangasinan.     LOOK: 3-anyos na lalaki, nasagip mula sa isang babaeng nagtangkang dumukot sa kanya sa Sta. Ana, Maynila   | via      Ayon sa pulisya, siya rin daw ang suspek na tinukoy sa isang social media post na naging viral noong Marso 2018 na dumukot din umano sa isang menor de edad.  Sabi pa ni Police Superintendent Albert Barot, station commander ng Sta. Ana Police, inamin ng suspek na dinadala niya ang nakukuhang bata sa isang white van at binabayaran siya ng P20,000.  Nang tanungin ng media, pabago-bago ang sagot ng suspek at sinabing wala pa siyang nakidnap, ngunit inamin niyang may grupo siyang kausap.  Ang suspek ay nasa kustodya na ng Station Investigation Section.  Ang bata naman ipapa-checkup dahil sa trauma na dinanas nito.   Iimbestigahan ng mga pulis kung may kinabibilangang sindikato ang suspek at kung ilang bata na ang kanyang nabiktima.  Nanawagan naman si Barot sa mga magulang na bantayang maigi ang kanilang mga anak.  Mahaharap ang suspek sa reklamong attempted kidnapping.",Isang batang tatlong taong gulang na dinukot sa sariling bahay nitong Sabado ang nailigtas ng kanyang ama. Nahuli na ang suspek.,"Enero 6, 2019 11:46am GMT+08:00",https://www.gmanetwork.com/news/balitambayan/balita/680462/tatlong-taong-gulang-na-bata-na-kinidnap-nailigtas-ng-ama-suspek-arestado/story/
"Lalaking perwisyo umano sa pamilya dahil sa pagtutulak ng droga, isinuplong sa pulisya","Isinuplong sa pulisya ng mismong pamilya ang isang lalaking hinihinalang tulak ng droga sa Quezon City, ayon sa ulat ni Cecille Villarosa sa ""Balitanghali"" nitong Linggo.  Kinilala ang lalaki na si Wenefredo Masion na taga-Barangay Culiat.  Bukod sa pagtutulak, lulong din umano paggamit ng droga si Masion.  Nang maaresto sa kaniyang bahay, nahulihan siya ng dalawang sachet ng hinihinalang shabu na tinatayang nasa P30,000 ang halaga.  Isinumbong si Masion ng kanya mismong kapatid at tatay dahil nakakaperwisyo na raw ito sa kanilang pamilya.  Ginawa pa nga raw na drug den ni Masion ang kanilang bahay.  “Kasi taon na po ma’am ang ano namin eh. Halos po hindi na ko nakakatulog sa gabi kakabantay. Kapag po kasi tulog na mga magulang ko, wala po siyang ano eh pakialam kung mapapahamak kami,” sabi ng kanyang kapatid na si Binerba Caro.  Ayon pa kay Caro, natatakot na rin  kasi sila na baka madamay pa ibang miyembro ng pamilya dahil sa iligal na gawain ni Masion.  “Para maturuan po siya ng leksyon. Galit po na may kasamang awa ma’am. Pero mas naawa ako ma’am sa anak ko ma’am eh kaysa sa kanya,” sabi ni Caro.  Inamin naman ng suspek na gumagamit siya ng droga ngunit iginiit niya na hindi sa kaniya ang mga nakumpiska.  “Pinahawak lang po yan. Pinaano lang sa 'kin. Pinahawak lang po,” depensa niya.  Pinagsisisihan na rin daw niya ang kaniyang nagawa.  Haharap sa reklamong paglabag sa Comprehensive Dangerous Drugs Act si Masion.","Isinuplong sa pulisya ng mismong pamilya ang isang lalaking hinihinalang tulak ng droga sa Quezon City, ayon sa ulat ni Cecille Villarosa sa ""Balitanghali"" nitong Linggo.","Enero 6, 2019 3:01pm GMT+08:00",https://www.gmanetwork.com/news/balitambayan/balita/680473/lalaking-perwisyo-umano-sa-pamilya-dahil-sa-pagtutulak-ng-droga-isinuplong-sa-pulisya/story/
"Diokno, iisnabin ang pagdinig ng Kamara ukol sa umano'y mga iregularidad sa 2019 budget","Sinabi ni Budget Secretary Benjamin Diokno nitong Lunes na pinayuhan siya ng Malacañang na huwag dumalo sa pagdinig Kamara de Representantes tungkol sa umano'y mga iregularidad sa panukalang 2019 budget ng pamahalaan.  Sa panayam sa GMA “News to Go,” hindi sinabi ni Diokno kung sino ang nagpayo sa kaniya na huwag dumalo sa pagdinig pero sinabi niyang galing ito sa Executive Department.  “Inadvise ako ng Executive Department na ‘wag mag-ano (mag-attend), dahil nga doon sa masamang experience namin nung question hour,” saad ng kalihim.  “But we’re willing to respond in writing ... We’re willing to do that,” dagdag niya.  Sa naturang Question Hour, inusisa ng mga mambabatas ang umano'y mga dagdag na pondo sa ilang ahensiya na hindi batid ng mga opisyal ng tanggapan partikular ang Department of Public Works and Highways.  Inakusahan din ni House Majority Leader Rolando Andaya Jr. si Diokno na nakinabang ang mga kaanak ng kalihim sa ilang kontratang nakuha sa gobyerno.  Nitong nakaraang linggo, ipinakita ni Andaya sa isang pagdinig na ginawa ng Kamara ang umano'y P11-million deposit slip na nagpapatunay na nakakuha ng bayad sa gobyerno ang kompanyang Aremar Construction Corp. noong nakaraang taon.  Sabi ni Andaya, ang Aremar ay kapartner ng CT Leoncio Construction na tumatanggap ng komisyon sa mga proyektong nakukuha nito sa gobyerno.  Ayon sa kongresista, pag-aari ang Aremar Construction ni Maria Minez Hamor, anak ni Edwin at Ester Hamor.  Si Edwin ay kakandidato sa halalan bilang reelectionist mayor ng Casiguran, Sorsogon. Ang anak nitong si Jojo Sicat, ay asawa ng anak ni Diokno.  Nauna nang ipinaliwanag ni Diokno na hindi kasama ang DBM sa pag-a-award ng mga proyekto ng gobyerno.  “Unang una, wala kaming kinalaman sa mga specific projects na i-implement ng mga specific agencies. Ang papel lang namin is to set the ceiling, total budget ceiling,” ayon sa kalihim.  Sinabi ni Andaya na itatakda nila ang mga panibagong pagdinig, partikular sa budget ng DPWH.  “Darating po tayo sa punto na ‘yan ... Kasi nagsimula po kami sa baba—engineering district office—susunod po sa regional office, ngayon naman sa national office,” sabi ng mambabatas.  Sinabi ni Andaya sa naunang panayam na tatlong DPWH official ang kanilang ipatatawag sa padinig, at susunod si DPWH Secretary Mark Villar.--",Sinabi ni Budget Secretary Benjamin Diokno nitong Lunes na pinayuhan siya ng Malacañang na huwag dumalo sa pagdinig Kamara de Representantes tungkol sa umano'y mga iregularidad sa panukalang 2019 budget ng pamahalaan.,"Enero 7, 2019 3:45pm GMT+08:00",https://www.gmanetwork.com/news/balitambayan/balita/680580/diokno-iisnabin-ang-pagdinig-ng-kamara-ukol-sa-umano-y-mga-iregularidad-sa-2019-budget/story/
"Nalumang pera na inipon ng isang PWD, idinulog sa social media para mapalitan","Nang hindi na tanggapin ng Bangko Sentral ng Pilipinas ang nalumang pera na naipon ng isang lalaking person with disability sa Sorsogon na aabot sa P38,000, ang social media na ang naging huling pag-asa ng pamilya.    Sa ulat ni Dano Tingcungco sa GMA News TV ""Balitanghali"" nitong Lunes, sinabing 2006 nang simulan ni Raymond Habal ang pag-iipon ng pera mula sa kaniyang kinikita sa pagkayod ng buko, paggawa ng minatamis, pag-aalaga ng baboy, at paniningil sa mga kapitbahay na nangungutang sa binabantayan niyang sari-sari store.  Ang pera, inilalagay niya sa garapon at itinatago sa basurahan.  Ayon kaniyang tiyahin na si Elizabeth, nadiskubre lang nila na may naipon pala si Raymond nang magboluntaryo ito na gamitin ang pera nang kapusin sila sa pondo sa ipinapagawang bahay.  ""Naumpisahan na yung likod kailangan na lang tapusin. Nag-volunteer siya na magbigay ng panggastos. Nagulat yung kapatid ko na may pera pala siyang tinatago,"" ani Elizabeth.  Pero ang kanilang kasiyahan, napalitan ng lungkot nang malaman nilang naluma na ang mga pera at hindi na puwedeng palitan ng Bangko Sentral ng Pilipinas.  Paliwanag ng BSP, ipinaalam nilang mabuti sa publiko sa lahat ng uri ng komunikasyon ang pagpapalit ng disenyo ng pera at tatlong beses pa silang nag-extend ng deadline para sa pagpapapalit.  Kaya ang naging huling pag-asa ng pamilya, ang humingi ng tulong sa netizen sa social media para makahanap ng paraan kung papaano mapapalitan ang pera ni Raymond.  Sa tulong ng ilang nangungulekta ng luma pera, nabili na ang P31,000 na nainipon ni Raymond, at umaasa sila na may bibili rin sa nalalabi pang P7,000.  Si Raymond naman, ipinaabot ang labis na pasasalamat sa lahat ng tumulong sa kanila. --","Nang hindi na tanggapin ng Bangko Sentral ng Pilipinas ang nalumang pera na naipon ng isang lalaking person with disability sa Sorsogon na aabot sa P38,000, ang social media na ang naging huling pag-asa ng pamilya.","Enero 7, 2019 5:03pm GMT+08:00",https://www.gmanetwork.com/news/balitambayan/balita/680595/nalumang-pera-na-inipon-ng-isang-pwd-idinulog-sa-social-media-para-mapalitan/story/
"19-anyos, namatay dahil sa pagdurugo matapos gahasain sa Virac","Isang 19-taong gulang na dalaga ang namatay dahil sa labis na pagdurugo ilang araw matapos siya diumanong magahasa sa Virac, Catanduanes.  Ayon sa ulat sa QRT, namatay si Vicky Samson dahil sa anemia noong Biyernes.  Nakipag-inuman daw sa kaibigang babae na nakilala sa isang chat group  si Vicky noong December 8.  Nagboluntaryo umano siyang ihatid ng dalawang lalaking miyembro ng chat group na kinilalang sina Jonard Binaagwa at Jomar Taperla.  Bago raw ihatid ang dalaga, dinala daw siya sa bahay ng tiyahin ni Binaagwa at ginahasa.  Lagi na raw labis na dinudugo ang biktima hanggang sa sabihin niya sa mga kaanak ang krimen laban sa kanya.  Dinala siya sa ospital ngunit namatay din.  Ayon sa medico-legal report, may matinding sugat ang biktima sa maselang bahagi ng kanyang katawan.  Hinala ng mga pulis na siya's pinagtulungang gahasain.  Kasalukuyang pinaghahanap ang mga suspek.","Isang 19-taong gulang na dalaga ang namatay dahil sa labis na pagdurugo ilang araw matapos siya diumanong magahasa sa Virac, Catanduanes.","Enero 7, 2019 8:47pm GMT+08:00",https://www.gmanetwork.com/news/balitambayan/balita/680621/19-anyos-namatay-dahil-sa-pagdurugo-matapos-gahasain-sa-virac/story/
"Bata, nalapnos ang balat dahil sa sumabog na lata ng spray paint ","Lapnos ang balat sa mukha at kamay ng isang batang babae sa Cabugao, Ilocos Sur matapos sumabog ang lata ng spray paint na napasama sa basurang sinusunog ng kanilang kapitbahay.  Sa ulat ni Tina Panganiban-Perez sa GMA News TV ""Balitanghali"" nitong Lunes, napadaan lang ang 4-anyos na biktima sa lugar kung saan sinisigaan ang basura.  Bigla umanong sumabog ang spray paint na napasama doon kaya nagtamo ng first at second degree burns sa balat ang bata.  Nasunog at nagkabutas-butas rin ang bahagi ng suot niyang damit.  Nagpapagaling na ng mga sugat ang biktima.  Hindi naman daw sinasadya ng kapitbahay na maisama sa sinusunog na basura ang spray paint.  Paalala ng mga awtoridad, ugaliing paghiwa-hiwalayin nang maayos ang mga basura lalo na ang mga pwedeng sumabog o magliyab.  Ipinagbabawal rin ang pagsisiga ng mga basura sa ilalim ng Ecological Solid Waste Management Act.","Lapnos ang balat sa mukha at kamay ng isang batang babae sa Cabugao, Ilocos Sur matapos sumabog ang lata ng spray paint na napasama sa basurang sinusunog ng kanilang kapitbahay.","Enero 7, 2019 4:54pm GMT+08:00",https://www.gmanetwork.com/news/balitambayan/balita/680596/bata-nalapnos-ang-balat-dahil-sa-sumabog-na-lata-ng-spray-paint/story/
"Aso, natuklap ang balat at namatay matapos makaladkad ng sasakyan ","Matinding sakit at pagdurusa muna ang sinapit ng isang aso na nasagaan ng taxi ang paa bago nakaladkad naman ng isang SUV. Ang aso, natuklap ang balat bago tuluyang pumanaw habang sinusubukang gamutin sa Quezon City.      Sa ulat ng GMA News TV ""QRT"" nitong Lunes, nakunan ng CCTV ang aso habang nakaipit sa unahang gulong nang umaandar na SUV sa Quirino Highway sa Quezon City noong Disyembre 30.  Makikita rin sa video na huminto kinalaunan ang sasakyan at umatras para matanggal ang aso sa pagkakaipit bago tuluyang umalis ang motorista na parang walang nangyari.  Ayon sa mga saksi, may katandaan na raw ang aso at nagpapahinga lamang raw ito sa gilid ng kalsada nang unang masagi ng taxi.  “Nakahiga diyan yung aso tapos nasagasaan ng taxi. Taxi muna, yung paa  lang tapos umikot yung aso. Doon sinasagasaan na naman,” kuwento ng nakasaksi.  Sa kabila ng kaniyang sinapit, nanatiling buhay ang aso at naitakbo sa veterinary clinic sa Fairview sa tulong na rin ng mga barangay para malapatan ng lunas.  Nakaabot naman ang impormasyon na isang animal rights advocate na si Norman Marquez, na siya namang nag-post ng insidente sa social media.  Nanawagan si Marquez ng hustisya para sa nabiktimang aso na pinangalanan nilang Brave.  Para makakalap ng pondo para sa operasyon ng aso, nagtulong-tulong rin ang mga netizen dahil natanggal ang halos kalahati kaniyang balat sa likod.  Sa kasamaang palad, pumanaw si Brave kalaunan.  Pinanawagan naman ni Marquez sa motoristang nakasagasa sa aso, sumuko at panagutan ang nangyari dahil nilabag nito ang Section 6 ng Animal Welfare Act.  Sabi nito, maaari umanong makulong nang hindi bababa sa dalawang taon at multang hindi hihigit sa P100,000 ang motorista dahil sa ginawa sa aso.--","Matinding sakit at pagdurusa muna ang sinapit ng isang aso na nasagaan ng taxi ang paa bago nakaladkad naman ng isang SUV. Ang aso, natuklap ang balat bago tuluyang pumanaw habang sinusubukang gamutin sa Quezon City.","Enero 7, 2019 8:19pm GMT+08:00",https://www.gmanetwork.com/news/balitambayan/balita/680618/aso-natuklap-ang-balat-at-namatay-matapos-makaladkad-ng-sasakyan/story/
"Lalaking tumakbo nang habulin ng aso, patay nang mabundol ng sasakyan","Patay ang isang lalaki nang mabundol ng humaharurot na sasakyan sa Quezon City. Ang biktima, napag-alaman na tumakbo palayo sa asong humabol sa kanila ng kaniyang kaibigan.    Sa ulat ng GMA News TV ""Balita Pilipias"" nitong Lunes, makikita sa CCTV ng Barangay Holy Spirit na naglalakad ang biktimang si Joshua Cabag kasama ang tatlong kaibigan sa Santo Niño Street.  Hindi nagtagal, isang aso ang lumabas mula sa isang bahay at hinabol ang magkakaibigan.  Kumaripas ng takbo ang apat hanggang sa makarating sa kanto at doon na nahagip ng humahaharurot na sasakyan si Cabag.  Sa lakas ng pagkakabangga, tumilapon ang biktima pero hindi tumigil ang driver ng sasakyan.  Naisugod pa raw sa ospital ang biktima pero binawian din ng buhay sa mismong araw pa ng kaniyang kaarawan, ayon sa kaniyang tiyahin.  Nananawagan naman ng hustisya ang pamilya ni Cabag at nakikiusap din sa driver na nakabangga na makipagtulungan.  Patuloy pa rin ang imbestigasyon ng pulisya sa insidente. --","Patay ang isang lalaki nang mabundol ng humaharurot na sasakyan sa Quezon City. Ang biktima, napag-alaman na tumakbo palayo sa asong humabol sa kanila ng kaniyang kaibigan.","Enero 7, 2019 6:04pm GMT+08:00",https://www.gmanetwork.com/news/balitambayan/balita/680605/lalaking-tumakbo-nang-habulin-ng-aso-patay-nang-nabundol-ng-sasakyan/story/
Pulis-QC patay sa pananambang ng mga nakamotorsiklong salarin,"Patay ang isang pulis mula sa Quezon City Police District (QCPD) matapos tambangan ng dalawang nakamotorsiklong salarin.  Ayon sa ulat ni Dano Tingcungco sa GMA News TV Balitanghali Weekend nitong Linggo, pauwi na mula sa trabaho ang biktimang si P/Inspector Romeo Tandas, deputy chief ng QCPD Tactical Operations Center, nang mangyari ang insidente.  Sakay si Tandas ng isang AUV na minamaneho ng kaniyang kinakasamang si Marissa Opiniado at paliko na sila sa University Avenue nang bigla umano silang tabihan ng dalawang nakamotorsiklong suspek.  Paulit-ulit na pinaputukan ng baril ang pulis at hindi na umabot nang buhay nang isugod sa ospital.  Hindi naman nasugatan sa insidente ang kaniyang live-in partner.  Inaalam pa ng pulisya kung personal o may kinalaman sa kanyang trabaho ang motibo sa pagpatay pero malakas daw ang kutob ni Opiniado na konektado ang krimen sa dating tungkulin ni Tandas.  Nagsilbi raw noon si Tandas bilang jail supervisor ng Regional Anti-Illegal Drugs Special Operating Task Group na binuwag noong 2016.  Nitong November 26, tinambangan din umano ang hepe nitong si PC/Inspector Roberto Razon Jr. sa Pasay.  Dagdag pa ni Opiniado, naikwento raw ng biktima na matagal na siyang nakakatanggap ng banta sa buhay dahil nadamay lang umano ang pangalan niya sa listahan ng mga kasamahang pulis na nagre-recycle raw ng iligal na droga.  ""Ganun daw po, 'yung mga kasama niya is ganun, nagre-recycle daw po, kaya daw po siya napasama doon sa watchlist na sinasabi ng kung sinuman na 'yun,"" ayon kay Opiniado.  Patuloy pa rin ang imbestigasyon sa insidente.",Patay ang isang pulis mula sa Quezon City Police District (QCPD) matapos tambangan ng dalawang nakamotorsiklong salarin.,"Disyembre 16, 2018 4:33pm GMT+08:00",https://www.gmanetwork.com/news/balitambayan/balita/678367/pulis-qc-patay-sa-pananambang-ng-mga-nakamotorsiklong-salarin/story/
"Babae, patay matapos barilin sa ulo sa Navotas","Dead on the spot ang isang babae matapos barilin sa ulo sa Matangbaka Street sa Brgy. NBBS-Dagat Dagatan sa Navotas City nitong Linggo ng gabi.  JUST IN: Babae, patay matapos barilin sa ulo sa Matangbaka Street Brgy. NBBS Navotas City.         Hindi pa tukoy ang pagkakakilanlan ng biktima na nakasuot ng brown na sando, jogging pants at tsinelas.  Sa pagtataya ng pulisya ay nasa 20 hanggang 25 taon gulang ang biktima.  Ayon sa isang residente, naglalaro lang sila ng mga kaibigan sa hindi kalayuan nang makarinig sila ng putok na inakala nilang pumutok na kawad ng kuryente.  Pagsilip ay nakita nilang duguan na ang biktima.  Kuwento naman ng team leader ng mga barangay tanod na si Pancho Villa, may nag-report sa kanilang isang lalaki na may binaril sa lugar kaya sila rumesponde.  Isang nagpakilalang kaibigan aniya ng biktima ang nagsabi na residente rin ng barangay ang babae.  Iniimbestigahan pa ng pulisya ang posibleng motibo sa pamamaril.",Dead on the spot ang isang babae matapos barilin sa ulo sa Matangbaka Street sa Brgy. NBBS-Dagat Dagatan sa Navotas City nitong Linggo ng gabi.,"Disyembre 17, 2018 8:33am GMT+08:00",https://www.gmanetwork.com/news/balitambayan/balita/678416/babae-patay-matapos-barilin-sa-ulo-sa-navotas/story/
"Lalaking 'di pinasakay ng tren dahil puno na, nang-hostage ng bata at namaril pa","Isang lalaki ang nagwala, nang-hostage ng bata at namaril  nang hindi umano kaagad nakasakay ng tren ng PNR sa Sta. Mesa, Maynila dahil puno na. Pero may mas mabigat palang problemang iniinda ang suspek kaugnay sa pagkatay ng kapatid niyang OFW sa isang police operation.    Sa ulat ng GMA News TV ""Balita Pilipinas"" nitong Lunes, sinabing lumabas sa imbestigasyon ng pulisya na hindi na pinayagan ng guwardiya ng PNR na makasakay kaninang umaga ang suspek na nakilalang si Dominador Abrillo.  Kasunod nito, nagalit na ang suspek at nang-agaw ng baril sa isang guwardiya sa riles at nagpaputok kung saan apat ang tinamaan.  Nang dumating ang mga pulis, nagkaroon pa ulit ng engkuwentro hanggang sa hinablot na ng suspek ang bata at hinostage niya.  Tumagal nang halos dalawang oras ang hostage-taking bago sumuko si Abrillo nang maubusan na ng bala.  Bukod sa hindi pagpapasakay sa tren, napag-alaman na dinadamdam din ng suspek ang pagkamatay ng kaniyang kapatid na OFW sa isang police operation matapos na masangkot umano sa ilegal na droga.  Hindi nagbigay ng pahayag ang suspek na mahaharap sa patung-patong na kaso.--","Isang lalaki ang nagwala, nang-hostage ng bata at namaril  nang hindi umano kaagad nakasakay ng tren ng PNR sa Sta. Mesa, Maynila dahil puno na. Pero may mas mabigat palang problemang iniinda ang suspek kaugnay sa pagkatay ng kapatid niyang OFW sa isang police operation.","Disyembre 17, 2018 5:23pm GMT+08:00",https://www.gmanetwork.com/news/balitambayan/balita/678480/lalaking-di-pinasakay-ng-pnr-tren-dahil-puno-na-nang-hostage-ng-bata-at-namaril-pa/story/
"Mag-ama, arestado sa drug buy bust sa Tondo","Arestado ang mag-ama sa Tondo, Maynila dahil sa paggamit at pagtutulak umano ng shabu.  Ayon sa ulat ni Jun Veneracion sa “24 Oras” nitong Lunes, kinilala ang mag-ama na sina Rodolfo at Roda Alapide ng Moriones, Tondo, Maynila.  Labing anim na sachet ng hinihinalang shabu ang nasabat ng Philippine Drug Enforcement Agency (PDEA) sa mag-ama ngunit itinanggi ng mga ito na sila ang may-ari ng ipinagbabawal na droga.  Gayunpaman, inamin rin ni Roda na siya ang tumitikim at nagbebenta ng droga.  “Inaamin ko gumagamit ako; naninimot lang po ako para maibenta ko po. Para may pang gastos po ako pang araw-araw,” ani Roda.  Ayon naman kay Rodolfo, wala siyang kinalaman sa droga dahil siya ang maysakit na.  “Magbenta man ako, hindi kapani-paniwala 'yan. Eh lagi ako nasa loob ng bahay, diabetic na ako,” dagdag ng ama.  Nanindigan naman ang PDEA na tulak ng droga ang mag-ama.  “Sa ganitong area kasi, hindi na maitatago na may ano na connivance ng magpapamilya,” ayon sa taga PDEA na hindi pumayag pangalanan.  Isang babae rin ang nahulihan ng siyam na sachet ng hinihinalang shabu sa Moriones, Tondo sa ibang operasyon.  Ayon sa suspek na si Rosalyn dela Cruz, planted ang ebidensiya laban sa kanya.  “Hindi ho talaga sa akin yan, sir. Wala po akong ganyan karami. Hindi po talaga,” sabi ng suspek.  Pero ayon kay Sharon Ominga ng PDEA, nagpapalusot lang ang suspek. —Llanesca Panti/ LDF, GMA News","Arestado ang mag-ama sa Tondo, Maynila dahil sa paggamit at pagtutulak umano ng shabu.","Disyembre 17, 2018 9:49pm GMT+08:00",https://www.gmanetwork.com/news/balitambayan/balita/678519/mag-ama-arestado-sa-drug-buy-bust-sa-tondo/story/
"P800k halaga ng pera, alahas natangay sa isang condo unit","Isang condominium unit sa Maynila ang nilooban at nakuhaan ng mahigit P800,000 halaga ng pera at mga alahas.  Hinihinalang sa butas sa pader para sa aircon dumaan ang suspek, ayon sa ulat sa Unang Balita ng GMA News nitong Lunes ni Dano Tingcungco.  Nitong nakaraang weekend lamang nalaman ng condo unit owner na si Architect Grace Oliva ang nangyaring pagnanakaw nang pumunta siya rito para ipaayos ang unit.  Posible raw na nangyari ang insidente sa pagitan ng Oktubre at Disyembre.  Nang dumating si Oliva sa unit, sira ang doorknob sa master's bedroom.  Nakataob ang vault at sira.  Nakuha ang hindi raw bababa sa $7,000, mga gemstone na may halagang P300,000, at mga alahas na may halagang P150,000.  Noong August 29, 2017, nilooban din ang unit ni Oliva at natangay ang P6 milyong halaga ng mga alahas at pera.  Hindi pa rin natunton ang nasa likod ng pagnanakaw noong 2017 hanggang sa ngayon.  Walang CCTV sa labas ng unit ni Oliva.  Iniimbestigahan na ng Manila Police District Theft and Robbery Section ang insidente.","Isang condominium unit sa Maynila ang nilooban at nakuhaan ng mahigit P800,000 halaga ng pera at mga alahas.","Disyembre 17, 2018 8:45am GMT+08:00",https://www.gmanetwork.com/news/balitambayan/balita/678415/p800k-halaga-ng-pera-alahas-natangay-sa-isang-condo-unit/story/
"Lalaking nang-hostage ng bata sa Maynila, may warrant sa kasong pagpatay sa Samar","Natuklasan na may warrant  sa kasong pagpatay sa Samar ang lalaking nang-hostage ng bata sa Sta. Mesa, Maynila matapos magwala at mamamaril nang hindi payagang sumakay sa tren ng PNR dahil puno na.    Sa panayam ni Emil Sumangil sa GMA News TV ""Quick Response Team"" nitong Lunes, sinabi ni Police Superintendent  Ruben Ramos, Commander, MPD Station-8, na nalaman ng pulisya na may warrant ang 38-anyos na suspek na si Dominador Abrillo, nang magsagawa ng background check tungkol sa kaniya.  Ayon pa kay Ramos, inamin umano ni Abrillo ang kinakaharap na kaso sa Samar kaugnay sa pagkakapatay niya noon sa nobyo ng kaniyang dating kinakasama.  Samantala, ligtas na umano ang lahat ng nasaktan sa ginawang pagwawala ni Abrillo na nagpaputok ng baril na inagaw niya sa security guard ng PNR.  Umaga nitong Lunes nang magwala si Abrillo at nagpaputok ng baril, at pagkaraan ay binihag ang pitong-taung-gulang na Badjao na kasama umanong namamalimos ng mga magulang.  ""Tinutukan kami pareho ng baril. Lalaban sana ako kanina eh sabi niya 'wag kang papalag, tuluyan kita,"" ayon sa ama ng bata, sa panayam ng GMA News ""24 Oras.""  Inabot ng isang oras ang pakikipagnegosasyon ng Manila Police SWAT Team sa suspek na bandang huli ay sumuko rin sa mga awtoridad matapos maubusan ng bala.  Ligtas naman ang batang pulubi at nasa kostudiya na ng Women and Children's desk ng kapulisan.    Ayon sa pulisya, may malalim na dinadamdam ang suspek na construction worker kaya nauwi sa pagwawala ang hindi pagkakasakay sa tren.  ""The reason really is his brother's death. Galing daw ng Saudi, umuwi and then after a while na-conductan ng police operation which is sabi daw ay involved sa droga,"" ayon kay Ramos, station commander ng MPD-Station 8.  Mahaharap siya sa anim na kaso ng frustrated murder dahil sa pinsalang naidulot niya sa anim na biktimang nasaktan sa insidente  Samantala, ipinayo naman ni Ramos na dapat dagdagan at magkaroon ng kasama ang mga security guard ng PNP sa bawat istasyon para may sasaklolo sa kanilang kasamahan kapag nalagay sa alanganin gaya nang ginawa ni Abrillo.--","Natuklasan na may warrant  sa kasong pagpatay sa Samar ang lalaking nang-hostage ng bata sa Sta. Mesa, Maynila matapos magwala at mamamaril nang hindi payagang sumakay sa tren ng PNR dahil puno na.","Disyembre 17, 2018 10:36pm GMT+08:00",https://www.gmanetwork.com/news/balitambayan/balita/678521/lalaking-nang-hostage-ng-bata-sa-maynila-may-warrant-sa-kasong-pagpatay-sa-samar/story/
"Wedding coordinator, 'di na raw nagpakita matapos bayaran","Sa presinto dumiretso ang bagong kasal na sina Stephanie at Mark Ryan para ireklamo ang event stylist na umano'y nanloko sa kanila, ayon sa ulat ni Darlene Cay sa Balitanghali nitong Lunes.  Nakilala ang event stylist na si Rennan Jamito, na nakilala lang daw ng mag-asawa na kapwa OFW sa internet.  Anila, mala-disaster ang kanilang dapat sana'y dream wedding dahil bukod sa hindi pagsipot ni Jamito, hindi rin natupad ang pangako nitong setup sa kanilang venue, tulad ng kawalan ng bulaklak sa mesa, backdrop at maging ng couch para sa bride and groom.  ""Imagine, isang beses lang ito nangyayari sa buhay namin tapos gaganunin niya kami,"" ani Mark Ryan.  ""Noong nakapasok na po ako ng kotse, humagulgol na po ako,"" pahayag naman ni Stephanie.  Dahil parehong OFW, mga magulang ni Stephanie at Mark Ryan ang nakipagkita kay Jamito, na naningil daw ng down payment na P115,000 para sa buong styling package.  Pero nang mabayaran daw nila ng mahigit P80,000 si Jamito ay hindi na ito sumasagot sa kanilang tawag. Hindi rin daw nagparamdam si Jamito noong mismong araw ng kasal.  Sinubukan ng GMA News na kunin ang panig ni Jamito, na nahaharap ngayon sa kasong estafa, pero hindi ito sumasagot sa mga tawag.  Nagbabala naman ang pulisya laban sa mga manloloko sa internet at hinikayat ang publiko na mag-imbestiga muna bago kumuha ng serbisyo ninuman online.","Sa presinto dumiretso ang bagong kasal na sina Stephanie at Mark Ryan para ireklamo ang event stylist na umano'y nanloko sa kanila, ayon sa ulat ni Darlene Cay sa Balitanghali nitong Lunes.","Disyembre 17, 2018 2:11pm GMT+08:00",https://www.gmanetwork.com/news/balitambayan/balita/678453/wedding-coordinator-di-na-raw-nagpakita-matapos-bayaran/story/
Umano'y tirador ng motor patay nang 'manlaban' sa Valenzuela,"Patay ang isang hinihinalang tirador ng motorsiklo matapos daw manlaban sa mga pulis na tumutugis sa kanya sa Valenzuela City, ayon sa ulat ni Darlene Cay sa Unang Balita nitong Martes.  Naganap ang insidente sa Barangay Que Grande nitong Martes ng madaling araw, ilang saglit matapos magsumbong ang isang motorcycle rider sa Barangay Parada hinggil sa dalawang lalaking humarang sa kanya at tumangay sa kanyang motor.  “Tinutukan na lang po ako bigla sa tagiliran, binigay ko na po 'yung motor para sa kaligtasan ko,” anang biktimang ninakawan ng motor.  Pagtakbo ng biktima papalayo sa pinangyarihan, natyempuhan naman niya ang isang police mobile kung saan siya humingi ng tulong.  “Noong nag-report siya sa amin, kinunan muna naming siya ng statement. Noong nakuha naming yung statement, nagpa-alarm kami.” ayon sa hepe ng criminal investigation ng Valenzuela Police na si Chief Inspector Joey Hizon.  “Noong nagpa-alarm kami, after 15 minutes may tumawag na sa amin na sighted yung motor. So pumasok sa lugar na ‘to,” dagdag pa niya.  Nang makitang pumasok ang suspek sa isang looban, nagbakasakali ang mga pulis na maaresto ang suspek pero nakatunog daw ito at pinapatukan sila ng baril.  Sa palitan ng mga putok, dalawa ang nakatakas habang tinamaan ang isa. Agad na dinala ang sugatan na suspek sa pagamutan pero dineklara itong dead on arrival.  Tinamaan din daw ng bala ang isang pulis pero may suot itong bulletproof vest kaya hindi ito napuruhan.  Positibo na kinilala ng biktima ang suspek at ang kanyang ninakaw na motorsiklo  Kasalukuyan pang iniimbestigahan ang pagkakakilanlan ng suspect at kung ano ang modus nito.  “Ito kasing mga ito, nang-aagaw ito ng motor. So pinipili nila yung madali nilang maibebenta,” sabi ni Hizon.","Patay ang isang hinihinalang tirador ng motorsiklo matapos daw manlaban sa mga pulis na tumutugis sa kanya sa Valenzuela City, ayon sa ulat ni Darlene Cay sa Unang Balita nitong Martes.","Disyembre 18, 2018 9:20am GMT+08:00",https://www.gmanetwork.com/news/balitambayan/balita/678561/umano-y-tirador-ng-motor-patay-nang-manlaban-sa-valenzuela/story/
"Diokno, 'di na pinadadalo sa pagdinig ng Kamara kaugnay sa budget 'insertion'— Palasyo","Pinaniniwalaan na galing kay Pangulong Rodrigo Duterte ang direktiba kay Budget Secretary Benjamin Diokno para hindi na dumalo sa gagawing imbestigasyon ng Kamara de Representantes tungkol sa umano'y mga ""isiningit"" na pondo sa panukalang 2019 national budget, ayon sa isang opisyal sa Palasyo.  Sa naging panayam ng ANC nitong Lunes, sinabi ni Diokno na posibleng hindi siya payagan na dumalo sa gagawing imbestigasyon ng Kamara na itinakda sa Enero 3 sa Naga City. Gayunman, hindi sinabi ng kalihim kung sino ang nag-utos sa kaniya na huwag nang dumalo.  ""He was not allowed. There is only one who cannot make him go there. It's the President [Duterte]. So presumably it's coming from the President,"" sabi ni presidential spokesperson Salvador Panelo sa pulong balitaan nitong Martes.  ""Perhaps the fear there is he might again be receiving the same rude treatment. And according to him, if the only question is, 'Do I know these people that they are claiming that I know like the contractor,' he said, 'I don't know them so I'll just execute an affidavit,'"" dagdag ng opisyal.  Nananatili umano ang tiwala ni Duterte kay Diokno sa kabila ng mga panawagan ng mga kongresista na sibakin sa puwesto ang kalihim dahil umano sa pagpapalobo ng P75-bilyon sa pondo ng Department of Public Works and Highways nang hindi alam ng Pangulo at maging ng kalihim ng DPWH na si Mark Villar.  Hinihinala rin na konektado ang kalihim sa isang kontratista na nakakuha ng bilyung-bilyong kontrata ngayong taon.  Hindi umano ikinatuwa ng Palasyo at ng ilang kalihim ang ginawang pagtrato ng mga kongresista kay Diokno nang dumalo ang huli sa ""Question Hour"" noong Disyembre 11.  Ayon kay Panelo, maaaring tanggihan ng mga opisyal sa executive department ang mga imbitasyon ng congressional inquiry kapag, ""the moment any sign of disrespect is given.""  ""I think the parties have learned their lesson. I don't think it will be repeated again. Members of Congress are honorable enough to know if they go overboard or not,"" sabi ni Panelo.  Nauna nang itinanggi ni Diokno na may anomalya sa pagdagdag ng pondo at inakusahan niya na ang P45 bilyon na road user's tax ang dahilan kaya umano siya ginigipit ng mga kongresista.  Sabi ng kalihim, nais ng mga kongresista na pahintulutan niya ang pagpapalabas ng naturang pondo ng road user's tax, ang buwis na nakokolekta sa mga motorista.--","Pinaniniwalaan na galing kay Pangulong Rodrigo Duterte ang direktiba kay Budget Secretary Benjamin Diokno para hindi na dumalo sa gagawing imbestigasyon ng Kamara de Representantes tungkol sa umano'y mga ""isiningit"" na pondo sa panukalang 2019 national budget, ayon sa isang opisyal sa Palasyo.","Disyembre 18, 2018 5:17pm GMT+08:00",https://www.gmanetwork.com/news/balitambayan/balita/678632/diokno-di-na-pinadadalo-sa-pagdinig-ng-kamara-kaugnay-sa-budget-insertion-palasyo/story/
"‘Super Dad,’ walang balak tumigil sa pagbabasura sa kabila ng mga dumating na tulong","""Merry"" ngayon ang Christmas ng basurerong si Tatay Cristito Quimado o kilala sa tawag na ""Super Dad"" dahil bukod sa napagtapos na niya ang isang anak sa kolehiyo ay tinulungan pa sila ng ilang organisasyon at mga may mabubuting puso.  Ngunit wala raw balak tumigil sa pagbabasura si Tatay Cristito, dahil papasok sa kolehiyo ang dalawa pa niyang anak.  Itinampok sa DigiDokyu ng GMA News and Public Affairs ang buhay ni Tatay Cristito, na nasaksihan ang pag-graduate ng kaniyang anak na si Jen Rose na may Bachelor of Science degree in Nutrition and Food Technology.  Marami ang napahanga sa determinasyon ni Tatay Cristito, kaya nagpaabot ng tulong ang ilang grupo tulad ng Lifted International para sa edukasyon ng iba pa niyang anak.  Dahil din sa mga tulong pinansyal, nakapagpatayo ng sari-sari store ang pamilya ni Tatay Cristito.  Sa kabila ng lahat ng ito, inihayag ni Tatay Cristito na wala siyang balak tumigil sa pagbabasura.  ""Wala pa akong balak tumigil kasi may mga kapatid pa siyang nag-aaral eh. Isa pa lang 'yung napapatapos ko eh. Apat pa 'yung kasunod niya. Sa susunod na taon dalawa 'yung magka-college ko, sabay,"" ani ""Super Dad.""  Naunawaan naman ito ng asawa niyang si Jennifer. ""Ayaw niyang tumigil, kasi, sabi niya, kahit daw tapos na 'yung mga anak niya, hindi daw kami puwedeng umasa sa mga anak.""  Ngayong may trabaho na, sinisiguro ni Jen Rose na nakatutulong siya sa kaniyang mga magulang. Pero hinahayaan siya ng kaniyang ina na magdesisyon kung magkano ang maitutulong niya.  ""'Yung unang sahod ko kasi binigay ko ho kay mama lahat tapos 'pag binigay ko sa kaniya lahat ng sahod ko, ibibigay niya rin agad, ulit sa akin, kasi sabi niya ako na daw 'yung bahala kung magkano ang ibibigay ko sa kanila,"" sabi ni Jen Rose.  Architecture ang pinapangarap ngayon ng kaniyang kapatid na si Jennalyn, na nangangarap na disensyuhan ang kanilang bahay.  Inihayag ni Tatay Cristito ang kanilang plano sa Pasko.  ""Siguro, kahit paano makakapaghanda na kami nang maayos ngayong Pasko... 'Yun ang importante sa akin, 'yung kasama ko silang lahat sa bahay, kasama ko 'yung mga anak ko, lahat ng pamilya ko,"" anang padre de pamilya.","""Merry"" ngayon ang Christmas ng basurerong si Tatay Cristito Quimado o kilala sa tawag na ""Super Dad"" dahil bukod sa napagtapos na niya ang isang anak sa kolehiyo ay tinulungan pa sila ng ilang organisasyon at mga may mabubuting puso.","Disyembre 18, 2018 2:18pm GMT+08:00",https://www.gmanetwork.com/news/balitambayan/balita/678598/super-dad-walang-balak-tumigil-sa-pagbabasura-sa-kabila-ng-mga-dumating-na-tulong/story/
"Medical marijuana, pinapayagan na sa bansa— Sotto","Iginiit ni Senate President Vicente Sotto III nitong Martes na mayroon nang batas na nagpapahintulot sa paggamit sa marijuana bilang gamot kaya hindi na kailangan pang magpasa ng bagong batas.  “It is just a matter of information campaign,” sabi ni Sotto sa mga mamamahayag patungkol sa umano'y batas na nagpapahintulot ng paggamit ng marijuana bilang gamot.  Natanong si Sotto tungkol sa isyu ng marijuana kasunod nang naging sagot ng bagong Miss Universe na si Catriona Gray na pumapabor sa paggamit ng marijuana bilang gamot pero tutol siya na gamitin ito bilang bisyo.  Paliwanag ni Sotto, nakasaad sa Section 2, Republic Act 9165 o ang Comprehensive Dangerous Drugs Act na, "" states that it is the policy of the State to safeguard the integrity of its territory and the well-being of its citizenry particularly the youth, from the harmful effects of dangerous drugs on their physical and mental well-being, and to defend the same against acts or omissions detrimental to their development and preservation.  “The government shall, however, aim to achieve a balance in the national drug control program so that people with legitimate medical needs are not prevented from being treated with adequate amounts of appropriate medications, which include the use of dangerous drugs,” patuloy na pagsipi ni Sotto sa probisyon ng naturang batas na siya mismo ang may-akda.  “Ang linaw nito. Ang ka-kombinasyon nito, ‘yung FDA Compassionate Special Permit Circular No. 2014-009,” giit ng senador.  Sabi pa ni Sotto, mayroon din ang Food and Drug Administration ng Compassionate Special Permit Circular na nagpapahintulot ng paggamit ng mga gamot na hindi nakarehistro sa bansa ""for compassionate use.""  Idinagdag ng mambabatas na responsibilidad ng duktor na mag-apply para sa ""substance permit"" mula sa FDA.  Batay umano sa ulat mula sa FDA noong Oktubre 2017, tinatayang nasa 50 aplikasyon bawat buwan ang natatanggap ng ahensiya para ""compassionate special permits,"" na karamihan para sa mga pasyenteng may cancer.  Mula September 30, 2017, 583 ng 585 applications ang inaprubahan. Noong 2016 naman, 558 ng 565 applications ang inaprubahan, ayon pa kay Sotto.  “So in the RA 9165 and FDA circular, we have a compassionate use provision. It is allowed already. So what are they talking about, they just don’t know the law,” aniya.  “Meron na ba kayong nabalitaan na ang PNP hinuli ang medical marijuana? Wala, dahil hindi bawal e. Ano ang ile-legalize mo e legal,” giit ni Sotto.  Naniniwala rin siya na may sapat na safeguard sa batas para hindi ito maabuso.  Samantala, nanindigan naman si PNP Chief Albayalde na mananatiling bawal ang marijuana sa bansa hangga't walang batas na nagsasabing maaari itong gamitin.  ""The PNP maintains that any national policy to legalize or regulate the use of marijuana for medical purposes requires legislative action based on careful study by professionals in the field of medicine and pharmacology,"" ani Albayalde.  Dagdag pa ng opisyal, ang medicinal marijuana should ""come only in the form of pharmaceutical preparation derived from certain active ingredients, but not in its raw form as used for recreational smoking or ingestion.""--",Iginiit ni Senate President Vicente Sotto III nitong Martes na mayroon nang batas na nagpapahintulot sa paggamit sa marijuana bilang gamot kaya hindi na kailangan pang magpasa ng bagong batas.,"Disyembre 18, 2018 8:01pm GMT+08:00",https://www.gmanetwork.com/news/balitambayan/balita/678658/medical-marijuana-pinapayagan-na-sa-bansa/story/
"Holdaper umano ng Indian nationals, patay sa operasyon ng pulis sa Laguna","Patay ang  most wanted na holdaper umano sa Sta. Rosa, Laguna na ang karaniwang target ay mga negosyanteng Indian national o Bumbay.  Sa ulat ni John Consulta sa ""GMA 24 Oras"" nitong Martes, napatay ng mga pulis sa operasyon ang suspek na si Norberto Barredo alyas Salvador Barredo na siyang itinuturong lider ng isang gun for hire at robbery holdup group.  ""May dalang baril tapos may kutsilyo din. Tapos sinisira pa 'yung gulong ng mga motor ng mga Bumbay, ng mga Indian para hindi sila makahabol. Kinukuha lahat ng pera,"" kwento ng isang Bumbay na nabiktima.  Ayon sa pulisya, hindi lamang sa Laguna kundi maging sa ibang karatig-probinsya tulad ng Cavite at Batangas laganap ang operasyon ng grupo ni Barredo.  Samantala, dalawang holdaper din ang patay sa Calamba, Laguna matapos maka-engkwentro ng mga pulis.  Hindi na umabot nang buhay sa ospital ang mga suspek na sina Efren Cassipit at Jeff Alcira.  Nakuha sa kanila ang cellphone, pera at iba pang gamit na ninakaw nila sa hinoldap na biktimang nag-aabang lang umano ng masasakyang bus.  Ilang sachet rin ng hinihinalang shabu ang nakuha sa bulsa ng mga suspek.","Patay ang  most wanted na holdaper umano sa Sta. Rosa, Laguna na ang karaniwang target ay mga negosyanteng Indian national o Bumbay.","Disyembre 18, 2018 8:59pm GMT+08:00",https://www.gmanetwork.com/news/balitambayan/balita/678666/holdaper-umano-ng-mga-bumbay-patay-sa-operasyon-ng-pulis-sa-laguna/story/
"Tauhan ng towing na namumutol ng fuel line, bistado sa QC","Nagkasa ng entrapment operation ang awtoridad sa Quezon City laban sa nabistong modus ng apat na suspek na nangingikil umano gamit ang towing service.  Ayon sa ulat ni Cesar Apolinario sa 24 Oras nitong Martes, naaresto ng mga pulis Quezon City ang apat na suspek sa isinagawang operasyon sa Commonwealth Avenue, Barangay Old Balara.  Sinisingil ng mga suspek ng P10,000 ang complainant na may-ari ng sinitang truck kaya agad itong nakipag-ugnayan sa awtoridad para i-entrap ang mga suspek, ayon sa pulisya.  Arestado ang drayber ng towing service na si Ramil Granado na  tumanggap umano ng P10,000 at Rogelio Rivera na nakipagtransaksyon.  Huli rin ang dalawa pang kasabwat umano nila na sina Federico Rineva at Evelyn Sorino.  Tumulong din ang may-ari ng towing service sa entrapment operation na nagsasabing hindi nila tinotolerate ang mga ganitong gawain.  Ayon sa pulisya, ‘Jumong’ ang tawag sa modus na ito.  Nagpapakilalang mga tauhan ng isang towing service ang mga suspek at sinisita nila ang isang truck kahit wala namang nagawang violation o sira ang truck.  Habang nakikipag-negosasyon, may kasabwat daw na isa pang tao na papailalim sa truck at saka pinuputol ang linya ng gasolina para hindi na ito umandar.  Itinanggi naman ng mga suspek na modus ang kanilang trabaho.",Nagkasa ng entrapment operation ang awtoridad sa Quezon City laban sa nabistong modus ng apat na suspek na nangingikil umano gamit ang towing service.,"Disyembre 18, 2018 8:49pm GMT+08:00",https://www.gmanetwork.com/news/balitambayan/balita/678663/tauhan-ng-towing-na-namumutol-ng-fuel-line-bistado-sa-qc/story/
Dalawa umanong gunrunner patay sa buy-bust sa Novaliches,"Patay ang dalawa umanong gunrunner matapos mauwi sa habulan at barilan ang buy-bust operation ng mga pulis sa Novaliches, Quezon City, ayon sa ulat ni James Agustin sa Unang Balita nitong Miyerkules.  Ikinasa ang buy-bust operation laban sa dalawang miyembro umano ng gunrunning syndicate sa SB Road, Barangay San Bartolome pasado hatinggabi.  Nakunan sa video ang pagdating ng mga suspek sakay ng motorsiklo habang ang mga operatiba naman ay nakasakay sa SUV.  Bumababa ang angkas na nakilala lang sa alyas na Atan at nakipagtransaksyon sa nagpanggap na buyer kung saan dalawang baril raw ang bibilhin.  Nang makahalata na pulis ang katransaksiyon, nagpaputok raw ang suspek at nagtangkang tumakas. Hinabol ng mga pulis ang mga suspek hanggang sa ma-corner ang mga ito.  Dead on the spot ang dalawa.     2 umanong gun runner/motornapper, patay nang mauwi sa engkwentro ang operasyon ng pulisya sa Novaliches, Quezon City.            “After maiabot 'yung marked money na P30,000, na-sense nila na pulis 'yung katransaksiyon so binunutan ng baril itong pulis natin at nagkaroon ng running gun battle,” ayon kay Superintendent Rossel Cejas, Novaliches Police Station commander.   Napag-alamang hindi lang pala gunrunner umano ang dalawa. Ayon sa pulisya ""motornapper"" din umano sila.  Positibong kinilala ng isang biktima na motorsiklo niya ang gamit ng mga suspek na ninakaw daw sa Barangay Gulod nitong Martes ng gabi.  “Malapit na po ako sa may kanto namin, sabay hinarang po ako niyan ng dalawang 'yan. Sabay sinuntok po ako rito. Tinutukan po ako ng baril. Sabay kinuha po nila 'yung motor ng kuya ko,” kwento ng ninakawan.  Iniimbestigahan naman ng mga awtoridad kung ang dalawa ay sangkot pa sa ibang krimen.","Patay ang dalawa umanong gunrunner matapos mauwi sa habulan at barilan ang buy-bust operation ng mga pulis sa Novaliches, Quezon City, ayon sa ulat ni James Agustin sa Unang Balita nitong Miyerkules.","Disyembre 19, 2018 9:00am GMT+08:00",https://www.gmanetwork.com/news/balitambayan/balita/678711/dalawa-umanong-gunrunner-patay-sa-buy-bust-sa-novaliches/story/
"Live-in partner, pinapili ang kinakasamang naaresto kung marijuana o siya","Kulungan ang bagsak ng isang lalaki na nahulihan ng tea bag ng marijuana sa Brgy. Pasong Tamo, Quezon City, na binigyan na rin ng ultimatum ng live-in partner kung pipiliin ba niya ang pamilya o droga.  Sa ulat ni Bam Alegre sa GMA News ""Unang Balita"" nitong Miyerkoles, sinabing hindi na itinanggi ni Jeffrey na kaniya ang nakuhang droga, ngunit iginiit niyang hindi siya tulak.  ""Nakuha ko lang po 'yan... Pansarili lang po,"" sabi ng suspek.  Bago nito, matagal nang pinagtatalunan nina Jeffrey at ng kinakasamang si Monalyn Alvarez ang tungkol sa pagdodroga ng lalaki.  ""Pinapili ko na po siya sa desisyon na 'yun kasama 'yung anak ko pero wala pa rin po, 'yun pa rin po talaga 'yung pinili niya. Sabi ko naman po kasi sa kaniya wala naman po siyang nakukuha diyan sa marijuana na 'yan eh. Bakit ayaw niya pa tigilan pero wala pa rin po talagang pagbabago eh,"" sabi ni Monalyn.  Makakasama ni Jeffrey ang ama niya sa piitan na nauna nang nakulong dahil din sa droga.  Samantala, arestado rin sa buy-bust operation ang tatlo umanong tulak sa isang apartment sa Aurora Boulevard, Quezon City.  Nabilhan ang mga suspek na sina Edilberto Saher, Raymond Caote, at Adrian Cabotaje ng shabu umano na P300 ang halaga.  Nagkahudyat ang pulisya nang magkaabutan sa may pinto ng kuwarto ng apartelle.  Nakuha sa kanila ang apat na sachet ng shabu umano, isang sachet ng marijuana, at buy-bust money.","Kulungan ang bagsak ng isang lalaki na nahulihan ng tea bag ng marijuana sa Brgy. Pasong Tamo, Quezon City, na binigyan na rin ng ultimatum ng live-in partner kung pipiliin ba niya ang pamilya o droga.","Disyembre 19, 2018 2:19pm GMT+08:00",https://www.gmanetwork.com/news/balitambayan/balita/678747/live-in-partner-pinapili-ang-kinakasamang-naaresto-kung-marijuana-o-siya/story/
"Lalaking bagong-laya, patay matapos barilin sa Caloocan","Patay ang isang lalaki na kalalaya lang mula sa anim na taon na pagkakakulong matapos pagbabarilin ng mga salaring de-motorsiklo sa Caloocan City.  Mag-aalas onse Martes ng gabi nang pagbabarilin si Datu Can Samad Montoc habang nakaangkas sa motorsiklo sa bahagi ng Langit Road, Brgy. Bagong Silang, Caloocan.  Ayon sa ulat ni James Agustin sa ""Unang Balita"", tinamaan ang biktima sa ulo na kaagad niyang ikinamatay.  Masuwerteng nakaligtas naman sa pamamaril ang rider na pinsan ng biktima.   Ayon sa pinsan, nitong Martes lang nakalaya at napawalang-sala ang biktima sa mga kasong murder at multiple murder.  Taong 2012 daw nang makulong ang biktima matapos patayin umano ang kaniyang kaanak sa Pikit, Cotabato.  Papauwi na sila mula sa kampo ng Bagong Diwa, Bicutan, Taguig kung saan siya pinalaya nang bigla silang sabayan ng hindi bababa sa tatlong tao na sakay ng motorsiklo.  ""Nagulat na lang ako biglang may pumutok. Akala ko 'yong gulong ng motor ko ang pumutok. Nabigla na lang ako nakasandal siya sa akin,"" sabi ng pinsan.  Walang  nakakita sa plaka ng dalawang motorsiklong ginamit ng mga salarin. Wala ring maisip ang mga kaanak na posibleng motibo sa krimen. —",Patay ang isang lalaki na kalalaya lang mula sa anim na taon na pagkakakulong matapos pagbabarilin ng mga salaring de-motorsiklo sa Caloocan City.,"Disyembre 19, 2018 4:18pm GMT+08:00",https://www.gmanetwork.com/news/balitambayan/balita/678771/lalaking-bagong-laya-patay-matapos-barilin-sa-caloocan/story/
"Taxi driver, patay matapos barilin ng umano'y lasing na rider","Patay ang isang taxi driver matapos barilin ng isang rider bandang ala-una ng madaling araw sa kahabaan ng P. Ocampo sa Maynila.  Ayon sa ulat ni Cecille Villarosa sa ""Unang Balita,"" nakunan sa CCTV na may kasabayan ang taxi na motorsiklong may isang angkas.  Huminto ang motorsiklo sa harap ng taxi at nang umandar na ang ibang mga kasabayang sasakyan, hindi umusad ang motorsiklo kaya't  hindi nakagalaw ang taxi.  Nakitang bumaba ang lalaki sa motorsiklo at nilapitan ang taxi. Makalipas ang dalawang minuto, umatras bahagya ang taxi pero nilapitan pa rin ito ng lalaki.  Makikita sa CCTV na parang may bagay na kumislap sa tabi ng taxi driver, bago nagmamadaling sumakay sa motorsiklo ang lalaki.  Pagbukas ng pinto ng taxi, makikita na sugatan na ang driver. Sinugod pa siya sa ospital pero hindi na siya umabot nang buhay.  Ayon sa pasahero ng taxi, bigla na lang bumaba ang rider at kinatok ang driver sa salamin. ""Sabi niya, 'Kuya, ang sama mo makatingin ah'. Sabi noong driver namin, 'Ikaw nga 'yong masama makatingin'.""  Dagdag pa ng pasahero, posibleng napagtrip-an lamang ang driver ng rider na parang lasing.  Nagpapasalamat ang pasahero na hindi sila nadamay sa pamamaril. Agad na rumesponde ang mga kagawad at tanod ng barangay na malapit sa insidente.  Hinabol pa ng dalawang pulis ang salarin na mabilis na tumakas sa Osmena Highway, pero hindi na ito naabutan.  Iniimbestigahan pa ng pulis ang insidente.",Patay ang isang taxi driver matapos barilin ng isang rider bandang ala-una ng madaling araw sa kahabaan ng P. Ocampo sa Maynila.,"Disyembre 19, 2018 4:02pm GMT+08:00",https://www.gmanetwork.com/news/balitambayan/balita/678766/taxi-driver-patay-matapos-barilin-ng-umano-y-lasing-na-rider/story/
Pulis sugatan matapos barilin ng sinitang lalaki sa Davao City,"Sugatan ang isang pulis sa Davao City matapos barilin ng isang lalaking papahintuin lang sana para sa Oplan Sita.  Sa ulat sa ""GMA Balita Pilipinas Ngayon"" nitong Miyerkules, nagsasagawa ng regular na pagro-ronda ang mga pulis sa Barangay Bago Aplaya nang mapansin ang kahina-hinalang kilos ng isang lalaki.  Nang sitahin, bigla umanong tumakbo ang suspek na nakilalang si Mark Ocon ""alyas Reymart."" Nagpaputok siya ng baril nang habulin ng mga pulis.  Doon na natamaan ng bala sa paa ang biktimang si SPO1 Ferdinand Macion.  Nakatakas ang suspek pero nakuha ng mga pulis ang kanyang baril sa lugar kung saan siya huling nakita.  Nagpapagaling na ang nasaktang pulis habang patuloy namang tinutugis ng mga awtoridad si Ocon.",Sugatan ang isang pulis sa Davao City matapos barilin ng isang lalaking papahintuin lang sana para sa Oplan Sita.,"Disyembre 19, 2018 6:06pm GMT+08:00",https://www.gmanetwork.com/news/balitambayan/balita/678794/pulis-sugatan-matapos-barilin-ng-sinitang-lalaki-sa-davao-city/story/
"Lalaking tatawid ng riles, patay nang mahagip ng PNR train","Patay ang isang lalaking patawid ng riles sa Pandacan, Maynila matapos siyang mahagip at makaladkad ng tren ng Philippine National Railways (PNR).    Sa ulat ni Bernadette Reyes sa GMA News TV ""Balita Pilipinas"" nitong Miyerkoles, sinabing dead on the spot ang biktima na kinilalang si Remy Orlino.  Nangyari ang insidente dakong 6:00 am sa Barangay 865, at nakunan pa ng CCTV ang masaklap na sinapit ng biktima.  Sa video, napatingin pa ang biktima sa dumarating na tren na may body number 8 ngunit hindi na siya nakaiwas at tuluyang nahagip.  Ilang metro rin siyang nakaladkad bago huminto ang sasakyan.  Sinabi ng saksi na si Teodulo Bometivo, na nakita niya ang pagkakahagip kay Orlino.  Hindi na niya nagawang pigilan pa ang lalaki dahil sa bilis ng pangyayari. Wala rin umano siyang nakarinig ng busina ng tren.  Sinabi naman ni Kagawad Arturo Bergancia na nakasanayan na ng mga nakatira doon ang pagdaan ng mga tren, at kadasalang mga dayo lang sa lugar ang naaaksidente.  Handa naman daw tumulong ang pamunuan ng PNR sa pamilya ng biktima.--","Patay ang isang lalaking patawid ng riles sa Pandacan, Maynila matapos siyang mahagip at makaladkad ng tren ng Philippine National Railways (PNR).","Disyembre 19, 2018 5:31pm GMT+08:00",https://www.gmanetwork.com/news/balitambayan/balita/678777/lalaking-tatawid-ng-riles-patay-nang-mahagip-ng-pnr-train/story/
"Nakatulog na driver, inararo ang banda ng musiko sa  Cavite","Puyat umano at nakatulog sa biyahe ang driver ng isang sasakyang nang-araro ng isang banda ng musiko sa Bacoor, Cavite.  ""'Even 'yung barangay captain natin diyan, mga barangay tanod, 'yung mga unang nag-response talagang kinatok pa nila (ang driver sa kotse) dahil tulog talaga... ang sabi niya puyat na puyat siya,"" ayon kay P/Supt. Vicente Cabatingan, hepe ng Bacoor Police, sa panayam sa GMA News TV ""Quick Response Team"" nitong Miyerkules.  Pauwi na raw sana sa Imus, Cavite ang driver galing sa kaniyang trabaho sa Maynila at hindi umano niya namalayang nakatulog siya sa biyahe.  Nagkataon namang tumutugtog sa kalsada ang banda pasado alas dos ng madaling araw noong Martes bilang bahagi ng kanilang tradisyon tuwing Simbang Gabi.  Sa kuha ng CCTV, hindi iniwasan ng kotse ang mga naglalakad na miyembro ng banda ng musiko sa gilid ng kalsada.  Labing anim ang sugatan sa insidente. Nasa kritikal na kondisyon ang lider ng banda.  Kinuyog ng ilang residente ang nakabanggang kotse pero nakaresponde naman agad ang mga opisyal ng barangay.  Nagbigay na umano ng tulong sa mga biktima ang lokal na pamahalaan ng Bacoor at mga kaanak ng suspek.  Mahaharap ang driver sa kasong reckless imprudence resulting to multiple serious injuries and damage to properties.  May paalala naman ang pulisya ngayong kabi-kabila ang mga salu-salo at inuman.  ""Kung talagang inaantok na kayo o kaya nakainom kayo, huwag na po kayong magbiyahe. Kung talagang pupunta kayo ng Christmas party, make sure may kasama kayong driver kung talagang 'di maiiwasan na kayo'y mag-inom,"" sabi ni Cabatingan.","Puyat umano at nakatulog sa biyahe ang driver ng isang sasakyang nang-araro ng isang banda ng musiko sa Bacoor, Cavite.","Disyembre 19, 2018 6:45pm GMT+08:00",https://www.gmanetwork.com/news/balitambayan/balita/678800/nakatulog-na-driver-inararo-ang-banda-ng-musiko-sa-cavite/story/
"Deputy chief ng Guihulngan police, patay sa pamamaril sa tapat ng istasyon","Pinagbabaril sa harap mismo ng kanyang istasyon ang isang pulis sa Guihulngan City, Negros Oriental.  Sa ulat sa ""GMA News TV Quick Response Team"" nitong Miyerkules, dead-on-arrival sa ospital ang biktimang si Senior Inspector Porferio Gabuya, deputy chief ng Guihulngan Police.  Nagkape lang umano sa labas ang pulis nang biglang pagbabarilin ng mga naka-motorsiklong suspek.  Hinala ng pulisya, mga miyembro ng New People's Army (NPA) ang pumatay kay Gabuya. Dati na umano kasing nakakatanggap ng pagbabanta mula sa NPA ang kanilang hanay.  Kabilang ang Negros Oriental sa mga lugar na saklaw ng Memorandum Order 28 ni Pangulong Rodrigo Duterte na nag-uutos na dagdagan ang pwersa ng mga sundalo at pulis upang masugpo ang karahasan.","Pinagbabaril sa harap mismo ng kanyang istasyon ang isang pulis sa Guihulngan City, Negros Oriental.","Disyembre 19, 2018 8:21pm GMT+08:00",https://www.gmanetwork.com/news/balitambayan/balita/678820/deputy-chief-ng-guihulngan-police-patay-sa-pamamaril-sa-tapat-ng-istasyon/story/
"2 patay, 12 sugatan matapos mahulog sa bangin ang truck ng sound system","Dalawang pasahero ang patay habang 12 ang sugatan nang mahulog ang sinasakyan nilang truck na may kargang sound system sa Nasugbu, Batangas.  Ayon sa pulisya, bandang alas-6 ng umaga nang mahulog ang truck sa pakurbang bahagi ng National Road sa Barangay Natipuan nitong Miyerkules ng umaga.  Sa ulat ni Emil Sumangil sa ""Quick Response Team"" ng GMA News TV, kinilala ang mga nasawi bilang sina Steven Mendoza at Earl Bonan na parehong sound system operator.  Narekober at nadala na sa punerarya ang mga bangkay ng mga pasaherong nadaganan umano ng mga gamit ng sound system na nasa loob ng truck.  ""Nadaganan sila kasi umikot-ikot 'yung truck so naipit-ipit sila nung mga sound system equipment. 'Yung mga speakers, mga gamit ng banda,"" sabi ni Police Senior Superintendent Edwin Quilates, provincial director ng Batangas police.  Isinugod naman sa ospital ang driver ng truck at 11 pang pasahero nito.  Ayon kay Quilates, ligtas na ang kundisyon ng lima sa mga pasahero. Dadalhin naman sa pagamutan sa Maynila ang iba pang nasugatan.  Lumabas sa imbestigasyon na pababa raw ang truck para mag-set up ng sound system sa isang resort sa Nasugbu nang mangyari ang insidente.  Hindi raw natantsa ng driver ang kurbada ng daan kaya natumba ang truck at nahulog sa bangin na nasa 20 metro ang lalim.  Ayon sa pulis, hinahanda na ang mga kasong isasampa sa driver na nasa pangangalaga ng awtoridad habang patuloy ang imbestigasyon.","Dalawang pasahero ang patay habang 12 ang sugatan nang mahulog ang sinasakyan nilang truck na may kargang sound system sa Nasugbu, Batangas.","Disyembre 19, 2018 7:39pm GMT+08:00",https://www.gmanetwork.com/news/balitambayan/balita/678809/2-patay-12-sugatan-matapos-mahulog-sa-bangin-ang-truck-ng-sound-system/story/
"2 suspek na sakay ng motosiklo, nakita pang sinabayan muna ang taxi bago binaril ang driver nito","Posibleng napagtripan lang ng dalawang lalaking sakay ng motorsiklo ang taxi driver na bigla na lang nilang binaril nang malapitan sa Maynila. Ang mga suspek, mukha umanong lasing, ayon sa pasahero ng biktima.    Sa ulat ni Cecille Villarosa sa GMA News ""24 Oras"" nitong Miyerkules, nakita pa sa kuha ng CCTV footage na sinasabayan ng dalawang suspek na sakay ng motorsiklo ang biktima habang bumibiyahe sa kahabaan ng P. Ocampo street sa Santa Ana, Manila.  Pagsapit sa riles ng tren, nag-cut ang mga suspek at tumigil sa harapan ng taxi ng biktima. Maya-maya lang, bumaba ang isang salarin at lumapit sa taxi at doon na binaril ang driver.  Matapos barilin ang biktima, umalis na parang walang nangyari ang mga salarin.  Ang biktima, dinala sa ospital pero binawian din ng buhay dahil sa mga tama ng bala sa mukha.  Ayon sa pasahero ng biktima, bumibiyahe pa lang sila ay hinaharang na sila ng mga suspek nang walang dahilan.  ""Kasi hinaharang niya kami du'n pa lang po, kinatok niya 'yung driver naming du'n sa salamin. Sabi niya, 'ang sama mong makatingin ah.' Sabi ng driver namin, 'ikaw nga yung masamang makatingin,"" ayon sa pasahero na laking pasasalamat na hindi sila nadamay sa pamamaril.  Kaagad namang nakaresponde ang mga kagawad at tanod ng barangay na nasa malapit na lugar lang ng pinangyarihan ng pamamaril.  Tatlong putok umano ng baril ang kanilang nadinig at nakita na nilang duguan ang biktima sa taxi.  Hinabol pa umano ng dalawang pulis ang mga salarin na mabilis na tumakas sa direksyon ng Osmeña highway pero hindi na nila ito naabutan.  Patuloy ang imbestigasyon ng pulisya para matukoy ang mga salarin.--","Posibleng napagtripan lang ng dalawang lalaking sakay ng motorsiklo ang taxi driver na bigla na lang nilang binaril nang malapitan sa Maynila. Ang mga suspek, mukha umanong lasing, ayon sa pasahero ng biktima.","Disyembre 19, 2018 11:51pm GMT+08:00",https://www.gmanetwork.com/news/balitambayan/balita/678839/2-suspek-na-sakay-ng-motosiklo-nakita-pang-sinabayan-muna-ang-taxi-bago-binaril-ang-driver-nito/story/
Barbero sa QC tiklo dahil sa droga,"Sa kulungan magpapalipas ng Pasko ang isang barbero sa Quezon City na tulak umano ng droga matapos maaresto ng mga pulis sa buy-bust operation.  Sa ulat ni James Agustin sa ""Unang Balita"" nitong Huwebes, inaresto ang barberong si Jerry Rendora sa isinagawang operasyon sa Barangay San Martin de Porres, hatinggabi noong Miyerkoles.  Ayon sa hepe ng Station 7 drug enforcement unit na si Police Senior Inspector Ramon Aquiatan, sumuko na raw sa Oplan Tokhang dati si Rendora bilang drug user na ngayon ay nagtutulak na.  “Nagpunta rito yung confidential informant natin at sinabi nga na itong matagal na naming mino-monitor na nag-surrender sa Oplan Tokhang ay patuloy pa rin sa kaniyang illegal na ginagawa,” sabi ni Aquiatan.  Nakabili ng P500 na halaga ng shabu ang operatiba mula sa suspek bago siya maaresto.  Nakuha sa kanya ang 11 na sachet ng umano'y shabu na may street value na P5,000.  Mga residente at dayo raw sa lugar ang mga parokyano ng suspek na aminadong gumagamit ng droga pero itinangging siya ay nagtutulak.  May nagpabili lang daw sa kanya ng droga. “Hindi po sa akin yan. Napag-utusan lang po ako,” sabi ni Rendora.",Sa kulungan magpapalipas ng Pasko ang isang barbero sa Quezon City na tulak umano ng droga matapos maaresto ng mga pulis sa buy-bust operation.,"Disyembre 20, 2018 10:41am GMT+08:00",https://www.gmanetwork.com/news/balitambayan/balita/678863/barbero-sa-qc-tiklo-dahil-sa-droga/story/
"Holdaper ng remittance centers, arestado","Timbog ang isang holdaper na mga remittance center ang pinupuntirya.  Sa ulat sa GMA News TV ""Balitanghali"" nitong Huwebes, ipinakita ang pag-atake ng suspek na si Rodson Liggayu sa isang padalahan ng pera sa Apalit, Pampanga noong November 23.  Nagpanggap na customer at pasulat-sulat pa kunwari sa form ang suspek pero maya-maya ay bumunot na ng baril at nagdeklara ng holdap.  Wala nang nagawa ang babaeng teller kundi isilid ang mga pera sa supot na galing sa suspek.  Labing-walong libong piso ang natangay niya.  Nitong Lunes, umatake na naman ang holdaper sa isang remittance center sa Plaridel, Bulacan.  Pumalya ang modus ni Liggayu dahil nakatakas ang isang teller at nakahingi ng saklolo sa mga rumorondang pulis kaya't   siya.  Ayon sa pulisya, matagal nang raket ng suspek ang panghoholdap sa mga remittance center sa Bulacan at Pampanga.  Nakumpiska sa kanya ang pekeng baril na ginagamit sa kanyang modus.  Mahaharap si Liggayu sa kasong robbery holdup.",Timbog ang isang holdaper na mga remittance center ang pinupuntirya.,"Disyembre 20, 2018 3:20pm GMT+08:00",https://www.gmanetwork.com/news/balitambayan/balita/678898/holdaper-ng-remittance-centers-arestado/story/
"Lola, anak nito at apo, patay sa sunog sa Novaliches","Trahedya ang sinapit ng isang magkakamag-anak nang masawi ang isang lola, anak na babae at apo nito matapos silang makulong sa inuupahang bahay sa gitna ng sunog sa Barangay Nagkaisang Nayon sa Novaliches, Quezon City.  Ayon sa ulat ni Mariz Umali para sa Balitanghal ng GMA News TV nitong Huwebes, sinabing nagsimula ang sunog bago mag-alas tres ng madaling araw sa mga hilera ng commercial establishments.  Nilamon nito ang mga katabing establisyimento tulad ng tindahan ng litsong manok, feeds at motor shop at umabot pa sa ikatlong alarma bago naapula ng 4:20 a.m.  Ngunit bangkay na nang matagpuan ang mga biktimang sina Arsenia Ilalim, 80-anyos; anak niyang si Josie Camalig, 42-anyos; at John Daniel Archiaga, 5-anyos.  Nakita si Ilalim malapit sa pinto samantalang si Josie at Daniel naman ay sa may pinto ng CR.  Ayon kay Mylene, kapatid ni Josie, nakalabas na sila pero bumalik sila para iligtas ang kanilang ina.  ""Paglabas ko, hindi na ako nakapasok tapos 'yung kapatid ko hindi rin nakalabas, at saka wala na ring magbuhat sa nanay ko kasi hindi na siya nakakatayo,"" sabi ni Mylene Ilalim, kaanak ng mga nasawi.  Bukod sa mga establisyimento, sunog din ang tatlong paupahang unit sa likuran ng compound at isang chapel.  Pati ang nakaparadang AUV, hindi na magagamit sa sobrang pagkasunog.  Ikinuwento ng mga residente na sunod-sunod na putok ang narinig nila mula sa general merchandise store na nagbebenta rin umano ng paputok.  ""Naririnig ko lang may nagpuputukan dito sa harapan, eh ambilis kumalat ng apoy, nagtakbuhan kami sa labas,"" sabi ni Nenita Baron, nangungupahan sa residential unit.  ""Nagsimula 'yung sunog sa general merchandise, doon daw nagsimula 'yung apoy kaso mabilis daw. Tapos may narinig daw na pumuputok,"" ayon naman kay Von Francisco, may-ari ng compound.  Ipapatawag daw ng BFP ang may-ari ng tindahan na sinasabi ng mga residente na pinanggalingan ng apoy.  Mahigit isang milyong halaga ang pinsala sa mga ari-arian.","Trahedya ang sinapit ng isang magkakamag-anak nang masawi ang isang lola, anak na babae at apo nito matapos silang makulong sa inuupahang bahay sa gitna ng sunog sa Barangay Nagkaisang Nayon sa Novaliches, Quezon City.","Disyembre 20, 2018 6:25pm GMT+08:00",https://www.gmanetwork.com/news/balitambayan/balita/678930/lola-anak-nito-at-apo-patay-sa-sunog-sa-novaliches/story/
"Fetus, natagpuan sa creek sa Negros Occidental","Natagpuan na lumulutang sa creek ang isang fetus sa Murcia, Negros Occidental na tinatayang nasa pitong buwang gulang.  Sa ulat ng GMA News TV ""Balita Pilipinas Ngayon"" nitong Huwebes, sinabing ipinagbigay-alam sa mga awtoridad ng mga residente ang tungkol sa namataang fetus.  Sumabit pa ang bangkay sa ilang kahoy at basura.  Binitbit ang fetus sa municipal health center para masuri, saka inilibing.  Iniimbestigahan na ang pagkakakilanlan ng mga magulang at kung sino ang nagtapon sa fetus.","Natagpuan na lumulutang sa creek ang isang fetus sa Murcia, Negros Occidental na tinatayang nasa pitong buwang gulang.","Disyembre 20, 2018 7:13pm GMT+08:00",https://www.gmanetwork.com/news/balitambayan/balita/678938/fetus-natagpuan-sa-creek-sa-negros-occidental/story/
"Lalaking umawat sa away sa agawan ng mic sa videoke, patay","Napatay sa pamamaril ang isang 22-anyos na lalaki nang subukan niyang pigilan ang rambulan sa labas ng videoke bar sa Calamba City.  Sa imbestigasyon ng pulisya, lumabas na agawan sa mikropono ang naging ugat ng away ng dalawang grupo.  Ayon sa ulat ni John Consulta nitong Biyernes sa ""24 Oras,"" makikita sa CCTV na paalis na ng bar ang biktimang si Sev Ballesteros kasama ang kanyang nobya, pero huminto ito nang makita niya ang kanyang mga kaibigan na biglang nakipagsuntukan sa isang grupo ng mga lalaki.  Pinagbubugbog rin si Ballesteros nang tangkain nitong pigilan ang rambol. Maya't-maya pa, makikitang biglang kumuha ng baril ang isa sa mga salarin at saka hinabol ang biktima.  Nakunan rin ng CCTV ang pagtumba kay Ballesteros. Nang bumagsak ito matapos barilin ng dalawang beses, lumapit ang gunman at binaril pa ito ng tatlong beses sa mukha.  Ayon kay Police Superintendent Harold Depositar, hepe ng Calamba police, nagsimula ang gulo dahil nag-agawan ng mikropono sa videoke bar ang dalawang grupo.  ""So itong grupo na isa ay hinamon 'tong grupong kabila at sila ay bumaba doon sa videoke bar, at yung grupo ng kabila na 'to ay sumunod at du'n sila nagkaroon ng pag-aaway na. Nagsuntukan na 'to, nag-rambol na 'tong grupo na 'to,"" kuwento ng opisyal.  Makikita sa CCTV ang pagtakas ng mga salarin sakay ang itim na kotse, pero hawak na rin ng mga awtoridad ang malapitang kuha ng mga mukha ng suspek sa videoke bar bago nangyari ang insidente.  ""Dapat po mag-report agad-agad para ma-identify natin itong gunman at ang kanyang mga kasamahan sa kanilang ginawang karumal-dumal na krimen na ito,"" sabi ni Depositar.  Nagbigay naman ng mensahe ang ama ng nasawing biktima: ""Sa mga gumawa nito, sana isipin niyo naman ang ginawa ninyo. Walang kamalay-malay ang anak ko, ga-ganu'n-in n'yo.""",Napatay sa pamamaril ang isang 22-anyos na lalaki nang subukan niyang pigilan ang rambulan sa labas ng videoke bar sa Calamba City.,"Disyembre 21, 2018 8:38pm GMT+08:00",https://www.gmanetwork.com/news/balitambayan/balita/679048/lalaking-umawat-sa-away-sa-agawan-ng-mic-sa-videoke-patay/story/
"12 aspiranteng maging senador, diniskuwalipika ng Comelec; party-list groups, tinapyasan din","Labingdalawang aspirante sa pagkasenador ang diniskuwalipika na ng Commission on Elections (Comelec) para sa darating na May 2019 elections. Nabawasan din ang bilang ng mga kandidatong party-list groups.  Sa panayam ng mga mamamahayag nitong Biyernes, hindi pa tinukoy ni Comelec spokesperson James Jimenez, kung sinu-sino ang mga aspirante ang hindi na kasama sa listahan ng mga kandidato sa balota.  Inaasahan na ilalabas ngayong Biyernes ng Comelec o sa susunod na linggo ang pinal na listahan ng mga senatorial candidates na mailalagay sa balota.  “As of December 15… from 152, we’ve cut it down to 140. We will make the list available as soon as we can,” sabi ni Jimenez nang makausap ng mga mamamahayag kaugnay sa pirmahan ng memorandum of agreement ng Comelec, Office of the Presidential Adviser on the Peace Process at Bangsamoro Transition Commission para sa information drive ng Bangsamoro Organic Law (BOL) at kung paano gagawin ang BOL referendum.  Samantala, sinabi rin ni Jimenez na 100 na lang mula sa 185 ang kuwalipikadong party-list groups na maglalaban-laban sa darating na halalan.  “The printing of the ballots for the 2019 polls will be done by the first week of January, so we can expect the list to be out over the next two weeks,” sabi ng opisyal. —",Labingdalawang aspirante sa pagkasenador ang diniskuwalipika na ng Commission on Elections (Comelec) para sa darating na May 2019 elections. Nabawasan din ang bilang ng mga kandidatong party-list groups.,"Disyembre 21, 2018 6:32pm GMT+08:00",https://www.gmanetwork.com/news/balitambayan/balita/679033/12-aspiranteng-maging-senador-diniskuwalipika-ng-comelec-party-list-groups-tinapyasan-din/story/
"Magulang ng batang na-bully sa loob ng Ateneo restroom, inireport sa QCPD ang insidente","Iniulat na umano sa pulisya ng mga magulang ng Ateneo Junior High School student ang nangyaring panununtok at paninipa sa kanilang anak ng isa pang mag-aaral na naganap sa loob ng palikuran ng paaralan.  Sa ulat ng GMA News TV ""State of the Nation with Jessica Soho"" nitong Biyernes, sinabing kasama ang abogado, nagtungo sa Station 9 ng Quezon City Police District noong Miyerkules ang mga magulang ng nasaktan na estudyante.  Ipinatala umano sa police blotter ng mga magulang ng estudyante ang insidente.  Kinumpirma ng pamunuan ng Ateneo De Manila University na estudyante nila ang sangkot sa sinasabing insidente ng pambu-bully.  Pero iginiit nila na hindi nila kinukunsinti ang pambu-bully sa kanilang unibersidad.  Nag-viral sa social media ang mga video ng naturang nangyaring pambu-bully.  Ayon kay Justice Secretary Menardo Guevarra, ang pamunuan ng paaralan at mga magulang ang may pangunahing responsibilidad na tugunan ang naturang usapin ng bullying.--",Iniulat na umano sa pulisya ng mga magulang ng Ateneo Junior High School student ang nangyaring panununtok at paninipa sa kanilang anak ng isa pang mag-aaral na naganap sa loob ng palikuran ng paaralan.,"Disyembre 22, 2018 12:03am GMT+08:00",https://www.gmanetwork.com/news/balitambayan/balita/679073/magulang-ng-batang-na-bully-sa-loob-ng-ateneo-restroom-inireport-sa-qcpd-ang-insidente/story/
"18 sangkot umano sa droga sa Makati, arestado; 11 naaktuhan pang bumabatak sa bahay","Arestado ang 18 katao sa isang compound sa Makati City na sinasabing mga sangkot sa droga, kung saan ang 11 sa kanila ay nahuli pang bumabatak umano sa isang bahay.  Sinalakay ng pulisya nitong Biyernes ang Barocan Compound sa Barangay Pio del Pilar matapos silang makatanggap ng tip na bagsakan daw ito ng ilegal na droga, ayon sa ulat ni Vonne Aquino sa Balitanghali Weekend ng GMA News TV nitong Sabado.  Nangyari ang buy-bust operation bago mag alas-diyes ng gabi. Ito ay isang follow-up matapos ang operasyon sa isang high-value target sa lugar na nauwi sa engkuwentro noong mga nakaraang araw.  ""This is an offshoot of the operation last week. Kung maalala niyo, dito sa likod dito namatay 'yung ating high-value target na si alias Bagyo. After the operation, may mga dumating nang tip sa amin at itinuturo itong lugar na binabagsakan ni Bagyo dito sa area,"" sabi ni Senior Superintendent Roger Simon, hepe ng Makati City Police.  Nabilhan ang target na si Molen Gilla ng P500 halaga ng shabu, ayon sa mga pulis.  ""Bago nakarating sa kaniya, meron siyang runner na pinapatakbo para doon sa mga bumibili, then nu'ng nagkaroon ng transaction 'yung isang kasama niya, 'yung runner niya nakahalata na pulis 'yung katransaksiyon,"" sabi pa ni Simon.  Arestado si Gilla at ang anim pang katao na nagsisilbi umanong runner at spotter.  Nakuha ang isang pouch na naglalaman ng walong sachet ng hinihinalang shabu, ngunit tumanggi si Gilla na kaniya ito.  ""Nagsipagpasukan po kasi sila eh. May tumakbo po tapos inabot sa akin 'yung pouch po,"" sabi ni Gilla.  ""Wala po, hindi ko po alam 'yun... Matutulog na ako. Bigla silang pumasok diyan. Nahuli na lang kaagad ako,"" sabi ni Reynaldo Serrano, isa sa mga suspek.  Tumanggi naman ang iba pang naaresto matapos naaktuhan sila umanong bumabatak ng mga awtoridad.  ""Hindi po ma'am. Nasa labas po [ako],"" sabi ni Enrique Icaro, isa sa mga suspek.  ""Tulog na tulog na po ako eh. Hindi ko na po alam ang pangyayari. Basta inilabas na lang po kami rito eh. Tapos pinalayo na 'yung asawa ko eh,"" sabi ng suspek na si Roldan Absurda.  Wala namang pahayag ang iba.  Labingwalong pakete ng hinihinalang shabu at ilang drug paraphernalia sa kabuuan ang nakumpiska sa mga suspek.  Makikita rin sa eskinita ng compound ang mga foil na pinaggamitan umano nila ng droga, pati na rin sa basurahan sa gilid ng kalsada.  Mahaharap sila sa reklamong paglabag sa Comprehensive Dangerous Drugs Act.","Arestado ang 18 katao sa isang compound sa Makati City na sinasabing mga sangkot sa droga, kung saan ang 11 sa kanila ay nahuli pang bumabatak umano sa isang bahay.","Disyembre 22, 2018 3:26pm GMT+08:00",https://www.gmanetwork.com/news/balitambayan/balita/679119/18-sangkot-umano-sa-droga-sa-makati-arestado-11-naaktuhan-pang-bumabatak-sa-bahay/story/
Anim na Taiwanese inaresto sa isang drug den umano; date rape drug kinumpiska,"Inaresto ng mga operatiba ng NBI nitong Biyernes ang anim na Taiwanese sa isang condominium unit sa Makati na ginagawa umanong drug den.  Pagpasok ng mga operatiba sa unit, nakitang nagkalat ang iba't ibang drug paraphernalia na ginagamit umano ng mga suspek sa naunsiyaming drug party, ayon sa ulat ni John Consulta sa Balitanghali Weekend sa GMA News TV nitong Sabado.  Nakumpiska rin ng mga awtoridad ang isang kahon na naglalaman ng mga bote ng droga na nasa liquid form na siyang pinaka-target ng operasyon.  Ito ay ketamine na kilala rin na date rape drug.  Ayon sa NBI, ang ketamine ay anesthesia para sa mga hayop na tulad ng kabayo, ngunit inaabuso ito at ginagamit bilang upper ng ilang international drug groups.  Ito raw ay nakapagbibigay ng kakaibang high sa mga parokyano.  Madali rin daw itong naipupuslit sa mga establisimyento dahil tulad ng tubig, wala itong kulay at amoy.   ""Ang masamang epekto po nito ay loss of memory, walang pakiramdam, hallucination. Kaya kung ano man po ang gagawin doon sa tao na nakatikim sa nasabing droga ay hindi na niya maalala. Maaari na siyang pansamantalahan, maaari na siyang patayin, o maaari ring gumawa siya ng krimen na hindi niya nalalaman,"" sabi ni Atty. Joel Tovera, hepe ng NBI Anti-Organized and Transnational Crime Division.  Itinanggi naman ng mga suspek na kanila ang mga nakuhang ilegal na droga.  Sabi nila, nagtatrabaho lamang sila bilang illegal online gambling operators nitong nakalipas na tatlong buwan.  Ngunit ayon sa surveillance na ginawa ng mga awtoridad nitong nakaraang dalawang linggo, nagsagawa ng drug session ang mga suspek at nag-manufacture sila ng powdered ketamine.  Ayon naman kay Tovera, makikipag-ugnayan sila sa mga awtoridad sa ibang bansa upang matukoy ang source ng mga droga.  ""We will be coordinating with our foreign counterparts in order to determine the source of these illegal drugs,"" sabi ni Tovera.",Inaresto ng mga operatiba ng NBI nitong Biyernes ang anim na Taiwanese sa isang condominium unit sa Makati na ginagawa umanong drug den.,"Disyembre 22, 2018 4:03pm GMT+08:00",https://www.gmanetwork.com/news/balitambayan/balita/679121/anim-na-taiwanese-inaresto-sa-isang-drug-den-umano-date-rape-drug-kinumpiska/story/
"Tagbilaran, Bohol, nakaranas ng pagbaha dulot ng LPA","Binaha ang ilang lugar sa Tagbilaran City, Bohol dahil sa ulan na dulot ng isang low pressure area.  Sa ulat ng ""Balitanghali Weekend"" nitong Sabado, makikita ang malakas na pag-agos ng tubig at malalim na baha sa lungsod.  Sa kabila nito, may ilang motorista ang nagpumilit na tumawid, at ang ibang residente naman ay lumusong pa rin.  Partikular na binaha ang ilang bahagi ng Sierra Bullones.  Sinabi ng mga residente na nakaranas sila ng halos walong oras na walang patid na pag-ulan.  Binaha rin ang ilang palayan, at nasira ang ilang tulay.  Wala namang naiulat na nasaktan sa pagbaha.","Binaha ang ilang lugar sa Tagbilaran City, Bohol dahil sa ulan na dulot ng isang low pressure area.","Disyembre 22, 2018 9:16pm GMT+08:00",https://www.gmanetwork.com/news/balitambayan/balita/679136/tagbilaran-bohol-nakaranas-ng-pagbaha-dulot-ng-lpa/story/
"77-anyos, binaril at sinunog ang dalawang kapatid na edad 72 at 69","Binaril at sinunog ng isang 77-anyos na lalaki ang dalawa niyang kapatid, edad 72 at 69, sa Marikina City dahil umano sa away sa ari-arian.  Ayon sa ulat ni Jam Sisante-Cayco sa GMA News TV ""Balitanghali"" nitong Lunes, nagkaroon ng alitan habang nag-aagahan noong Biyernes ang magkakapatid na sina Nilo Soriano, 77; Felecito Soriano, 72; at Enrico Soriano, 60.  Rumesponde ang mga opisyal ng barangay sa bahay ng magkakapatid at nakitang may sugat sa ulo si Nilo. Hinampas umano siya ng payong ng bunsong si Enrico.  Sumbong naman ni Enrico, pinagbabantaan ni Nilo ang kanilang buhay.  Matapos maipagamot ang sugat ng kanilang kuya ay sinabi raw ng magkakapatid na aayusin nila ang problema.  Kaya't laking gulat ng mga taga-barangay nang malamang binaril ni Nilo ang mga nakababatang kapatid kinagabihan.  Nasaksihan umano ng kasambahay ang krimen.  ""Sinubukan din ng kasambahay na agawin yung baril ng suspek, hindi rin niya makaya. Pati siya pinagbantaan din so umatras na lang din,"" ayon kay SPO3 Aladin Alingas ng Marikina Police.  Sinunog rin ni Nilo ang kanilang bahay matapos patayin ang mga kapatid.  Agad naman siyang naaresto paglabas ng bahay dala ang ginamit niyang baril.  Na-ospital ang suspek dahil bahagyang nasunog rin ang kanyang balat pero na-inquest na siya para sa kasong double murder.  Sinubukan ng GMA News na makuha ang pahayag ng mga kaanak ng magkakapatid pero hindi sila naabutan sa bahay at sa morge.","Binaril at sinunog ng isang 77-anyos na lalaki ang dalawa niyang kapatid, edad 72 at 69, sa Marikina City dahil umano sa away sa ari-arian.","Disyembre 24, 2018 4:14pm GMT+08:00",https://www.gmanetwork.com/news/balitambayan/balita/679285/77-anyos-binaril-at-sinunog-ang-dalawang-kapatid-na-edad-72-at-69/story/
"Koreanong nanalo ng P4M sa casino, hinoldap sa Pasay","Hinoldap ng ilang armadong lalaki ang isang Korean National na kapapanalo lang ng P4 milyon sa casino sa Pasay.  Sa ulat sa GMA ""Unang Balita"" nitong Lunes, hinarang ng isang itim na SUV ang taxi kung saan nakasakay ang biktima.  Tinutukan umano sila ng baril ng tatlong lalaking naka-bonnet, ayon sa taxi driver.  Matapos tangayin ang bag na naglalaman ng P4 milyon pisong panalo ng biktima, mabilis na sumibat ang mga suspek.  Tumangging magbigay ng pahayag ang biktima.  Patuloy pa rin ang imbestigasyon ng pulisya sa insidente.",Hinoldap ng ilang armadong lalaki ang isang Korean National na kapapanalo lang ng P4 milyon sa casino sa Pasay.,"Disyembre 24, 2018 4:11pm GMT+08:00",https://www.gmanetwork.com/news/balitambayan/balita/679284/koreanong-nanalo-ng-p4m-sa-casino-hinoldap-sa-pasay/story/
"6 arestado sa operasyon kontra-droga sa Payatas, QC","Anim ang arestado sa dalawang operasyon kontra-droga sa Payatas, Quezon City.  Sa ulat ni Cesar Apolinario sa Balitanghali ng GMA News TV nitong Lunes, nilusob ng mga pulis ang isang bahay matapos magkaabutan ng shabu at marked money sa isang buy-bust operation noong nakaraang linggo.  Apat ang arestado kabilang sina Julius Elorde, Ryan Fajuelas, Nicol Orella at isang babae.  Nag-iyakan at todo-tanggi ang mga suspek na may kinalaman sila sa droga pero maya-maya, pitong sachet ng hinihinalang shabu ang nakuha sa lugar.  Nagkakahalaga umano ito ng halos P80,000.  ""'Yung bahay ginagawang transaksyunan ng pagbebenta ng shabu, paggamit, so may iba't ibang parokyano rin siya na bumibisita doon para umi-score at  bumatak na rin,"" ayon kay Superintendent Joel Villanueva, station commander ng QCPD Station 6.  Samantala, arestado rin sa hiwalay na buy-bust operation ang magkasabwat umano sa pagbebenta ng droga na sina Mark Tiocsin at Jerry Paderagao Jr.  Limang sachet ng hinihinalang shabu ang nakuha sa kanila.  Nasampahan na ng kaso ang mga suspek.","Anim ang arestado sa dalawang operasyon kontra-droga sa Payatas, Quezon City.","Disyembre 24, 2018 4:42pm GMT+08:00",https://www.gmanetwork.com/news/balitambayan/balita/679288/6-arestado-sa-operasyon-kontra-droga-sa-payatas-qc/story/
"Level-up na caroling at paandar sa exchange gift, patok sa ilang Pinoy","Paskong-pasko na sa saya ang ilang kalye sa Sampaloc, Maynila dahil sa level-up na caroling gimmick ng isang grupo ng kabataan.  Sa ulat sa GMA ""24 Oras Weekend"" nitong Linggo, todo-bigay sa pagsasayaw ang mga nangangaroling sa tapat ng isang bahay.  Sabay-sabay rin ang energetic nilang paghiyaw habang ipinapakita ang kanilang buwis-buhay na stunts.  Aliw na aliw naman sa panunuod ang mga residenteng tinatapatan.  Ganito rin ang gimik ng isa pang grupo sa Caloocan.  Ang kanilang mala-cheerdance na steps, good vibes ang dala sa mga bahay na kanilang pinapamaskuhan.  Kakaibang monito-monita naman ang naisipan ng ilang estudyante sa San Beda University.  ""Something embarrassing"" ang tema ng kanilang exchange gift kaya naman agaw-eksena ang mga naiuwi nilang regalo.  May nakakuha ng walis tingting, gulong ng sasakyan, malaking basurahan at ihawan.  Tunay na angat ang pagkamasayahin ng mga Pinoy lalo na ngayong kapaskuhan.","Paskong-pasko na sa saya ang ilang kalye sa Sampaloc, Maynila dahil sa level-up na caroling gimmick ng isang grupo ng kabataan.","Disyembre 23, 2018 9:09pm GMT+08:00",https://www.gmanetwork.com/news/balitambayan/balita/679217/level-up-na-caroling-at-paandar-sa-exchange-gift-patok-sa-ilang-pinoy/story/
"VIRAL: Gitgitan sa NLEX, nauwi sa suntukan","Nauwi sa suntukan ang away-kalsada sa pagitan ng dalawang motoristang nagkagitgitnan umano sa bahagi ng North Luzon Expressway - Camachile.  Sa isang viral video, kitang nakahandusay at walang malay ang bus driver na kinilalang si Julio Manalili matapos umanong suntukin ng isang SUV driver, ayon sa ulat ni Dano Tingcungco sa Balitanghali ng GMA News TV.  Maririnig sa kuha ang pamamagitan ng mga taong nakasaksi sa insidente. Giit ng SUV driver, siya ang unang sinaktan ng tsuper ng bus. Kalaunan ay naawat ito ng kasama at nagmaneho palayo.  Hindi nagtagal at rumesponde ang mga pulis mula sa Quezon City Police District Police Station 3 - Camachile PCP, at dinala si Manalili sa pagamutan.  Kuwento ng tsuper ng bus, papasok siya sa bus lane nang gitgitin ng SUV. Pinagbigyan niya umano ang driver nito, ngunit bumaba raw ng sasakyan ito at umano'y nilapitan siya at sinapak.  Ayon kay Senior Inspector Ulysses Espique, station supervisor ng nasabing police station, may dalang panghataw na tubo ang bus driver na naagaw daw ng driver ng SUV.  Ngunit iginiit ni Manalili na hindi siya nakaganti ng suntok at hindi nahawakan ang umano'y dalang tubo.  Nagkaaregluhan naman umano at nagpasyang hindi magdemandahan ang bus driver at SUV driver, ayon sa pulisya. Binigyan din umano ng tulong pinansyal ng SUV driver ang napatumba niyang bus driver.  Sinisikap pang makuha ang panig ng SUV driver.  Payo ni Celine Pialago, tagapagsalita ng Metropolitan Manila Development Authority sa mga motorista: ""Mabuting umiwas na lang. 'Yan ho ang pinaka-basic. Lalo na ho't napakawalgn kwentang bagay ho ang away-trapiko.""  Ayon naman kay Espique: ""Bago sana sila gumawa ng hakbang na sa kalaunan ay pagsisisihan, mag-taimtim muna sila ng konting panalangin, baka sakaling mahimasmasan sila.""",Nauwi sa suntukan ang away-kalsada sa pagitan ng dalawang motoristang nagkagitgitnan umano sa bahagi ng North Luzon Expressway - Camachile.,"Disyembre 24, 2018 2:49pm GMT+08:00",https://www.gmanetwork.com/news/balitambayan/balita/679265/viral-gitgitan-sa-nlex-nauwi-sa-suntukan/story/
"Plano ng 2 dayuhan na itapon ang bangkay ng isang babae, nabisto dahil sa alistong TNVS driver","Dahil sa pagiging alisto ng isang Grab driver, naaresto ang dalawang  American national na planong itapon sa Pasig river ang bangkay ng isang babae na kanilang kababayan. Ang isa sa mga suspek, nobyo ng biktima.      Sa ulat ni Dano Tingcungco sa GMA News TV ""Balitanghali"" nitong Martes, sinabing 2:00 am nitong Lunes nang maging pasahero ng Grab driver na si John Quimba ang mga suspek na sina Mir Islam at Troy Woody, Jr.  Nagpasundo umano ang dalawa sa isang condominium unit sa Mandaluyong City, may isinakay na isang malaking kahon at nagpahatid sa isang mall sa Maynila.  Pero pagdating sa mall, bigla raw nagpahatid sa Pasig river ang mga suspek sa bahagi ng Baseco compound sa Maynila at doon na may napansin na hindi pangkaraniwan si Quimba.  ""Gusto daw nilang dumaan sa Pasig river. Tapos pagdating doon nagulat na lang ako binaba yung box doon. Tapos narinig ko yung kalabog, alam ko na pong may iba nang nangyayari,"" kuwento ng driver.  Nang bumaba umano ang dalawang dayuhan sa Ermita, Maynila, doon na tumawag ng pulis si Quimba at pinuntahan ang lugar kung saan itinapon ang kahon.  Nakuha naman ng mga awtoridad ang kahon at nakita ang bangkay ng 23-anyos na American national si Tomi Michelle Masters, na nakabalot sa garbage bag at duct tape.  Nang maaresto ang mga suspek, kapansin-pansin ang mga kalmot sa katawan ni Woody, na napag-alaman na nobyo ng biktima.  Gayunman, itinanggi niya na pinatay niya ang kaniyang nobya.  ""All I know is that I put the box in the car with a guy that's in there. I just loaded the box into the car with him,"" saad ni Woody. ""The box is not mine.""  Sinabi naman ni Islam na nagpatulong lang sa kaniya si Woody kaya pumunta siya sa condo unit nito. Nagpabili rin daw sa kaniyang ang kaibigan ng garbage bag, kahon at duct tape dahil mayroon daw itong itatapon na mga basura.  Paliwanag pa ni Islam, wala raw ang biktima sa condo dahil sinabi sa kaniya ni Woody na nasa The Netherlands ang biktima.  ""I was sitting outside the door for two and a half hours no screaming no nothing. While I was there, that girl did not die. If she died, she died maybe two, three days ago. I don't know. When i went in that room it was scattered, there was no body,"" giit niya.  Sa inisyal na pagsusuri ng pulisya, 'di nakitaan ng sugat ang biktima at posibleng namatay ito sa suffocation o sakal.  Dahil sa Mandaluyong nangyari ang krimen, ipinasa ng Manila police sa Mandaluyong police ang imbestigasyon habang inihahanda ang reklamong isasampa laban sa dalawang suspek.--","Dahil sa pagiging alisto ng isang Grab driver, naaresto ang dalawang  American national na planong itapon sa Pasig river ang bangkay ng isang babae na kanilang kababayan. Ang isa sa mga suspek, nobyo ng biktima.","Disyembre 25, 2018 3:42pm GMT+08:00",https://www.gmanetwork.com/news/balitambayan/balita/679358/plano-ng-2-dayuhan-na-itapon-ang-bangkay-ng-isang-babae-nabisto-dahil-sa-alistong-tnvs-driver/story/
"Pulis-Navotas nagpaputok ng baril sa burol; 7, sugatan","Pito ang sugatan sa Caloocan City nitong Lunes ng gabi matapos magpaputok ng baril ang isang pulis-Navotas nang dahil sa pikunan sa sugal.  Ayon sa ulat ni Darlene Cay sa ""Balitanghali"" ng GMA News TV ngayong Martes, nangyari ang insidente sa Kawal Street, Barangay 28 habang naglalaro ng cara y cruz ang ilang kalalakihan sa isang burol.  Ayon kay National Capital Region Police Office chief Director Guillermo Eleazar, nagsimula ang putukan matapos lumabas ng kanilang bahay si Roland Tiempo kasama ang kanyang kapatid na si Police Officer 1 Danilo Tiempo.  ""So lumabas 'yung magkapatid. 'Yun 'yung impormasyon na nakuha natin at doon na nagsimula 'yung putukan,"" sabi ni Eleazar.  Kabilang sa mga sugatan ang isang 16-anyos na biktima.  Kuwento ng kamag-anak ng isa sa mga biktima, walang habas ang pagpapaputok ng baril ni Danilo.  ""Dire-diretso daw 'yung putok, parang walang sini-sino. Ang sabi nu'ng iba, pagdating daw sa sugal medyo mainit daw 'yung ulo, medyo pikon,"" sabi ni Mark Esclares.  Agad na isinugod ang mga sugatan, kung saan anim dito ay pawang minor injuries lang ang natamo habang inoobserbahan pa ang isa sa mga biktima.  Samantala, nakatakas ang magkapatid na Tiempo matapos ang insidente ngunit  .  Ayon sa kanya, self-defense lang ang nangyari at tatay niya 'di umano 'yung tumakbo sa kanilang bahay.  ""Kaya po nangyari 'yun, sinugod nila 'yung father ko. Grupo po sila, 'yung mga adik sa 'min. 'Yung father ko po tumakbo sa bahay kasi nakita ko 'yung father ko na duguan. Nag-react na po ako,"" ani Danilo.  Narekober ng mga pulis ang ilang basyo ng 9 mm at kalibre .45 na baril, na ayon sa pulisya isa rito ay ang kanyang service firearm habang ang isa ay paso na ang lisensiya.  Mananatili sa kustodiya ng Caloocan City Police si Danilo at posibleng maharap sa kasong frustrated homicide.",Pito ang sugatan sa Caloocan City nitong Lunes ng gabi matapos magpaputok ng baril ang isang pulis-Navotas nang dahil sa pikunan sa sugal.,"Disyembre 25, 2018 12:37pm GMT+08:00",https://www.gmanetwork.com/news/balitambayan/balita/679342/pulis-navotas-nagpaputok-ng-baril-sa-burol-7-sugatan/story/
"Lalaking may dalang mga pampasabog sa harap ng GMA building, nadakip","Isang lalaki na may dalang mga Molotov bomb ang naaresto sa harap ng GMA Annex Building nitong Martes ng tanghali.     WATCH: Isang lalaki ang naaresto matapos magpasabog ng Molotov bomb sa harapan ng GMA Network Annex building sa Quezon City.      Ayon kay MJ Chan, security officer na nakatalaga sa GMA Network, nagawa ng lalaki na masindihan ang isa sa limang Molotov bomb na dala nito bago napigilan ng security personnel na si Viomar Granada.     WATCH: Agad naman rumesponde ang mga guwardiya ng GMA. Ayon sa ulat, dadalhin ang lalaki sa QCPD Station 10.      Tuluyan nang naaresto ang lalaki nang dumating na ang mga pulis.  Hindi pa alam ang pangalan ng lalaki na panay lang ang sigaw ng ""Demokrasya!"" at ""'Di ninyo ako pinapansin!"".     FLASH: Lalaki, arestado matapos magpasabog ng Molotov bomb sa harapan ng GMA Annex Building sa Quezon City. | via        Kinumpiska ng mga awtoridad ang dalang pambasabog, habang dinala naman sa Quezon City Police District Station 10 ang lalaki,  ayon sa ulat ni Allan Gatus ng Super Radyo dzBB.--",Isang lalaki na may dalang mga Molotov bomb ang naaresto sa harap ng GMA Annex Building nitong Martes ng tanghali.,"Disyembre 25, 2018 3:12pm GMT+08:00",https://www.gmanetwork.com/news/balitambayan/balita/679356/lalaking-may-dalang-mga-pampasabog-sa-harap-ng-gma-building-nadakip/story/
"Sagian ng dalawang rider sa EDSA, nauwi sa bugbugan","Nauwi sa bugbugan ang banggaan ng dalawang rider na bumibiyahe sa EDSA sa bahagi ng Quezon City.      Sa ulat ng GMA News ""24 Oras"" nitong Martes, sinabi ng isang saksi, bago ang bugbugan ay nagkagitgitan raw muna ang mga rider sa bahagi pa lang ng Cubao.  Nang makarating ng Quezon Avenue, doon na nagpambuno ang dalawa na nakunan pa ng video.  Hinihinalang lasing ang isa sa mga rider at sugatan ang isa sa kanila dahil sa pagkakasemplang.--",Nauwi sa bugbugan ang banggaan ng dalawang rider na bumibiyahe sa EDSA sa bahagi ng Quezon City.,"Disyembre 25, 2018 10:07pm GMT+08:00",https://www.gmanetwork.com/news/balitambayan/balita/679387/sagian-ng-dalawang-rider-sa-edsa-nauwi-sa-bugbugan/story/
"Tinderong galing sa binyagan, patay sa saksak ng 'di kilalang salarin","Nasawi ang isang tinderong kagagaling lamang sa binyagan matapos siyang saksakin umano ng hindi pa nakikilalang salarin sa Tondo, Maynila.  Sa ulat ng GMA News ""Unang Balita"" nitong Miyerkoles, kinilala ang biktima na si Francisco Rongcales.  Ayon sa kinakasama ni Rongcales, nakita ng isang kamag-anak ang biktima na nakahandusay sa isang eskinita.  Bago nito, nanggaling pa raw si Rongcales sa isang binyagan.  Palaisipan pa sa pamilya ang posibleng motibo sa pagpatay sa tindero, dahil wala silang alam na kaaway o nakaalitan nito.","Nasawi ang isang tinderong kagagaling lamang sa binyagan matapos siyang saksakin umano ng hindi pa nakikilalang salarin sa Tondo, Maynila.","Disyembre 26, 2018 12:35pm GMT+08:00",https://www.gmanetwork.com/news/balitambayan/balita/679434/tinderong-galing-sa-binyagan-patay-sa-saksak-ng-di-kilalang-salarin/story/
"Lolang magtitinda ng mga damit, patay nang masagasaan pagbaba ng jeep","Nauwi sa trahediya ang planong pagtitinda ng mga damit ng isang lola ngayong Pasko nang masagasaan siya ng isang SUV matapos na bumaba mula sa sinakyang niyang jeep sa Caloocan City.    Sa ulat ni Marisol Abdurahman sa GMA News ""24 Oras"" nitong Martes, kinilala na nasawing biktima si Natividad Rapal. Sumuko naman at nakadetine sa pulisya ang driver na si Carlo Lim.  Sa kuha ng CCTV, nakita si Rapal nang bumaba ng jeep sa harap ng Sto. Niño church sa Phase 1, Barangay  Bagong Silang, dakong 6:00 am ngayon araw ng Pasko.  Pagbaba niya sa jeep, sumuko ang biktima para damputin ang mga supot na nilalagyan ng kaniyang paninda nang biglang umarangkada ang kasunod na SUV at pumailalim ang matanda.  Kinuha naman ng driver ng SUV ang biktima at dinala sa ospital pero binawian din ng buhay.  Paliwanag ni Lim, hindi niya nakita ang matanda dahil sa pagyuko nito nang kunin ang mga dalang gamit.  Ikinalungkot ng kaniyang mga kapuwa niya vendor ang nangyari sa biktima na inilarawan nilang masipag.  Humingi ng paumanhin si Lim sa pamilya ng biktima sa nangyari at nangakong tutulong sa pagpapalibing sa matanda.  Sa kulungan na nagpasko si Lim na nahaharap sa kaukulang reklamo.--",Nauwi sa trahediya ang planong pagtitinda ng mga damit ng isang lola ngayong Pasko nang masagasaan siya ng isang SUV matapos na bumaba mula sa sinakyang niyang jeep sa Caloocan City.,"Disyembre 25, 2018 9:39pm GMT+08:00",https://www.gmanetwork.com/news/balitambayan/balita/679385/lolang-magtitinda-ng-mga-damit-patay-nang-masagasaan-pagbaba-ng-jeep/story/
"Nanggagalaiting taxi driver sa viral video, ipapatawag ng LTFRB","Ipapatawag na ng Land Transportation Franchising and Regulatory Board ang taxi driver na nanggagalaiti sa kanyang pasahero sa nag-viral na video.  Ayon sa ulat ni Chino Gaston sa ""Balitanghali"" sa GMA News TV, sisikapin umano ng LTFRB na ipatawag ang ang taxi driver at operator nito bago matapos ang taon.  “For this taxi driver to say those things, he should not be driving a taxi, much less other public utility vehicles,” pahayag ng chairman ng LTFRB na si Attorney Martin Delgra.  Nanggagalaiti ang taxi driver sa kanyang pasahero, na kinuhaan naman ng video ang insidente.  Ayon sa pasahero, bago siya sumakay ng taxi, tinanong niya sa barker at driver kung dadaan daw ba ito sa kaniyang pupuntahan para doon siya bababa at umoo naman daw ito.  Pero sa isang mall sa Pasay raw siya gustong ibaba ng driver.  “Sabi ko, ‘ay Tay, du’n pa po ako sa unahan, sa may Double Dragon po.’ Dun na siya nag-start mag-hysterical,” kwento ng pasaherong si Mary Vennice Oronce.  Sabi pa ng pasahero, nagsasakay daw ng iba-ibang pasahero ang taxi at naniningil kada tao na parang UV Express.  Ilang beses ding ininsulto ng driver ang pasaherong babae.  “Tama na, tama na! Magpa-Pasko, sirain mo pa yung araw ko,” sabi ng driver sa pasaherong si Oronce.  “Ay, ako po ang sumira ng araw niyo Tay?” sabi ni Oronce.  “Oo! Bwisit ka e,” sabi ng driver.  May nakita raw na enforcer ang pasahero kaya naglakas-loob na siyang magpababa sa taxi, pero nang pagbaba niya, minura pa raw siya ng driver.  “Kalayo-layo ng tinitirhan mo. Kababae mong tao buang ka,” sabi ng driver  “Salamat, Tay,” sagot na lang ni Oronce  “Buang ka ****! ******* mo!,” sigaw ng driver.  Para naman sa grupong Lawyer For Commuters, dapat padaliin daw ng LTFRB ang proseso ng pagrereklamo ng mga commuter.  Maaari raw na ang maprosesong paraan ng pagrereklamo sa LTFRB ang dahilan kung bakit ini-upload na lang ito ng agrabyadong pasahero sa social media.  “Dati ang ginagawa natin dyan, kapag may nakikita tayong ganyan na mga post na yan, pinatatawag na natin kaagad ang operator at driver kahit wala pang complaint,” sabi ni Attorney Ariel Inton, founder ng Lawyers For Commuters.  Isa raw sa mga gustong baguhin ng LTFRB ay ang mga tiwaling driver na gaya ng nasa video  Sa susunod na taon, 5,000 bagong taxi units ang magsisimulang bumiyahe sa buong bansa at asahan daw na magalang, may proper grooming at tamang asal ang mga driver na ito.",Ipapatawag na ng Land Transportation Franchising and Regulatory Board ang taxi driver na nanggagalaiti sa kanyang pasahero sa nag-viral na video.,"Disyembre 26, 2018 3:03pm GMT+08:00",https://www.gmanetwork.com/news/balitambayan/balita/679450/nanggagalaiting-taxi-driver-sa-viral-video-ipapatawag-ng-ltfrb/story/
"Babaeng nagmadali umanong makababa ng bus, sugatan matapos nahulog","Nawalan nang malay ang isang babae matapos na mahulog sa sinasakyang bus sa Commonwealth Avenue, Quezon City. Ang biktima, nagmadali umanong makababa.    Sa ulat ng GMA News TV ""Quick Response Team"" nitong Martes, sinabi ng driver ng Mafel bus na sumakay ang babae sa bahagi ng Batasan pero nagsabing bababa na lang dahil sa Baclaran pala ang punta niya at ibang bus ang dapat niyang sakyan.  Sinabihan naman daw nila ang babae na itatabi lang ang bus pero nagpilit daw itong bumaba kaya natumba at tuluyang nahulog mula sa bus.  Walang malay na nakahandusay sa kalsda ang babae nang dumating ang mga rescue team na hinihinalang nabagok ang ulo.  Kaagad na dinala sa East Avenue Medical Center para ang biktima na hindi pa rin alam ang pagkakakilanlan. --","Nawalan nang malay ang isang babae matapos na mahulog sa sinasakyang bus sa Commonwealth Avenue, Quezon City. Ang biktima, nagmadali umanong makababa.","Disyembre 25, 2018 8:08pm GMT+08:00",https://www.gmanetwork.com/news/balitambayan/balita/679381/babaeng-nagmadali-umanong-makababa-ng-bus-sugatan-matapos-nahulog/story/
"Shabu lab na kaya raw gumawa nang hanggang P2-b halaga ng droga, nadiskubre sa North Greenhills","Isang bahay na ginawang shabu lab ang nabisto sa loob ng isa sa nga pinaka-eksklusibong subdivision sa San Juan, Manila, ayon sa ulat ni Bam Alegre sa ""24 Oras"" nitong Huwebes.    Aabot raw sa P2 bilyon ang halaga ng shabu ang kayang gawin ng naturang pasilidad sa loob ng North Greenhills subdivision.  ""Du'n sa nakuha naming nakalagay sa isang van, it has 27 sacks of ephedrine, that can produce...at least P2 billion worth of shabu. Talagang malaking distribution,"" sabi ni National Capital Region Police Office (NCRPO) Director Guillermo Eleazar.  Maliban sa mga kagamitan sa malawakang paglikha ng shabu, kasama sa mga nakumpiska ang tinatawag na ""China Brown,"" isang variety ng shabu na malapit na maproseso at lilinisin na lang bago ilabas sa merkado.  Wala nang tao ang bahay nang datnan ito ng mga operatiba.   Mga dayuhan umano ang umupa sa bahay pero tikom muna ang bibig ng mga awtoridad sa pagkakakilanlan ng mga suspek.  Ayon naman sa sekretarya ng may-ari ng bahay, hindi nila alam na ginawa na palang shabu lab ang lugar hanggang sa magsumbong ang kanilang mga kapitbahay sa mga awtoridad tungkol sa masangsang na amoy.  ""Matapang na chemical. Kaya sabi niya sa'kin, for security purposes na rin ng mga nakatira dito sa loob, gagawan nila ng paraan. So nakipag-coordinate kami sa kanila. Kahapon, nag-reply kami doon sa reply letter nila kung ano 'yung gagawin tapos gumawa sila ng paraan,"" sabi ng sekretarya.  Natunton ng mga pulis ang laboratoryo matapos nilang maaresto ang isang Koreanong ""chemist"" na si Kim Jeong Hee na nahuli sa Pasig noong nakaraang Linggo.  ""Nag-conduct follow-up investigation and the following day, noong Thursday, na 'yon, we were able to raid a condominium unit na huling tinirahan nitong Korean chemist na ito through a search warrant that we have obtained from a competent court,"" ani Eleazar.  ""We were able to confiscate at least two kilograms na finished product na shabu as well as more than 450,000-peso bills,"" dagdag niya.  Patuloy pa ang pagtugis sa mga drug syndicate sa likod ng shabu lab.   Ayon kay Eleazar, modus daw ng grupo ang pagpili ng bahay sa mga exclusive subdivision dahil hindi basta-basta't makakapagsagawa ng operasyon ang mga awtoridad.  ""Basically, base na rin doon sa mga modus, sa gated subdivision, 'di puwede basta-basta't pasukin, kung magko-conduct ng surveillance operation ng ating law enforcement agencies,"" sabi ng hepe.","Isang bahay na ginawang shabu lab ang nabisto sa loob ng isa sa nga pinaka-eksklusibong subdivision sa San Juan, Manila, ayon sa ulat ni Bam Alegre sa ""24 Oras"" nitong Huwebes.","Disyembre 6, 2018 9:10pm GMT+08:00",https://www.gmanetwork.com/news/balitambayan/balita/677354/shabu-lab-mga-sangkap-para-sa-p2-bilyong-halaga-ng-shabu-nabisto-sa-north-greenhills/story/
"FDA: 'Killer' lambanog, may methanol; mga biktima, nalalason nang 'di nila nalalaman","Lumabas sa pagsusuri ng Food and Drug Administration (FDA) sa mga lambanog na nainom at ikinamatay ng ilang biktima na mayroon itong methanol na nakalalason. Ang masaklap, hindi umano kaagad malalaman ng mga biktima na nalalason na sila dahil ang epekto nito sa pakiramdam ay tila lasing lang sila.    Sa ulat ni Mariz Umali sa GMA News ""24 Oras"" nitong Huwebes, sinabing bago ang naiulat na pagkasawi ng 13 tao sa magkakahiwalay na inuman ng lambanog sa Quezon City, Calamba at Santa Rosa, Laguna, may iniimbestigahan na rin umanong kaparehong kaso ang FDA na nangyari sa Luisiana sa Laguna, Antipolo City at sa Pampanga.  Sinuri na ng FDA ang sample sa ininom na lambanog ng mga biktima sa Laguna, Antipolo City at Pampanga, at natukoy na mayroon itong methanol content na hindi dapat kasama sa naturang inumin.  Sa isinagawang pagsusuri, lumalabas na 11.7 percent ang methanol content ng lambanog na nainom ng mga biktima sa Laguna; 16 percent sa sample ng lambanog na nakuha Antipolo City, at 21.8 percent mula sa sample na nainom sa Pampanga.  ""Dapat wala or kung meron man it's a natural methanol. Dapat ho 0.1% lang,"" sabi ni Charade Puno, director general-FDA.  Ang epekto umano ng methanol sa biktima, multiple organ failure, pagkabulag, coma at pagkamatay.  Hindi rin daw kaagad malalaman ng biktima na nalalason ka na sila ng methanol dahil ang magiging pakiramdam nila ay lasing lang sila.  ""In 12 to 24 hours pa ninyo malalaman kung kayo ho ay nalalason. Ang masaklap ho doon dahil matagal nga ho yung mag-kick in yung lason wala ho kayong preventive measure na magawa,"" paliwanag ni Puno.  Sabi sa ulat, dahil sa bahay lang ginagawa ang marami sa lambanog, walang sapat na teknolohiya para maihiwalay ang nakalalasong methanol mula sa nakalalasing na inumin.  Dagdag na peligro rin umano ang mga materyales na ginagamit sa pagre-repack ng mga lambanog tulad ng plastic.  ""Another possible cause is the plastic bottle. 'Pag plastic at nilagyan n'yo ng alcohol sa loob madalas ho yung leeching na tinatawag. Ibig sabihin ho yung plastic na chemical, lumilipat ho doon sa alkohol, "" sabi ni Puno.  Kasalukuyan pa umanong kinukuha ang mga sample mula sa nainom ding lambanog mula sa Quezon City, Calamba at Sta Rosa, Laguna. --","Lumabas sa pagsusuri ng Food and Drug Administration (FDA) sa mga lambanog na nainom at ikinamatay ng ilang biktima na mayroon itong methanol na nakalalason. Ang masaklap, hindi umano kaagad malalaman ng mga biktima na nalalason na sila dahil ang epekto nito sa pakiramdam ay tila lasing lang sila.","Disyembre 6, 2018 11:39pm GMT+08:00",https://www.gmanetwork.com/news/balitambayan/balita/677369/fda-killer-lambanog-may-methanol-mga-biktima-nalalason-nang-di-nila-nalalaman/story/
"Bong Revilla, lusot sa kasong pandarambong; pero Napoles at Cambe, guilty ","Inabsuwelto ng Sandiganbayan nitong Biyernes sa kasong pandarambong si dating Senador Ramon ""Bong"" Revilla Jr.  kaugnay sa umano'y maanomalyang paggamit sa kaniyang Priority Development Assistance Fund (PDAF), na kilala rin sa tawag na pork barrel fund.  Gayunman, guilty naman ang hatol ng anti-graft court sa mga kapwa akusado ni Revilla na sina Janet Lim Napoles at Atty. Richard Cambe, at sinentensiyahan ng ""reclusion perpetua.""  Si Cambe ay dating tauhan ni Revilla sa Senado, habang negosyante naman si Napoles, at itinuturong utak umano sa naturang scam.  Inutusan din ng korte sina Napoles at Cambe na ibalik ang ""solidarily"" ang P124 milyon sa pamahalaan. Hindi na rin sila maaaring humawak ng anumang posisyon sa gobyerno.  Matapos maabsuwelto, kaagad na naglagak si Revilla ng P480,000 na piyansa para sa hiwalay na kasong katiwalian na kaniyang kinakaharap para sa kaniyang pansamantalang kalayaan.  ""Of course because I know that I’m not guilty. Noon ko pa sinasabi na wala akong kasalanan,"" sabi ni Revilla kaugnay sa naging desisyon ng korte.  Ang Sandiganbayan First Division na may limang mahistrado ang duminig sa naturang kaso at 3-2 ang naging boto para pawalang-sala si Revilla.  Sina Associate Justices Geraldine Faith Econg, Edgardo Caldona at Associate Justice Georgina Hidalgo, ang bumoto para pawalang-sala si Revilla. Samantalang sina Associate Justice Efren Dela Cruz at Associate Justice Ma. Theresa Dolores Gomez-Estoesta, ang kontra.    Naniniwala ang tatlong mahistrado na nabigo ang prosekusyon na patunayan na tumanggap si Revilla ng P224.5 milyong ""kickback"" mula sa pondo ng kaniyang PDAF, na umano'y pinadaan sa mga bogus foundations ni Napoles mula 2006 hanggang 2010.  ""For failure of the prosecution to establish beyond reasonable doubt that accused Ramon 'Bong' Revilla Jr. received, directly or indirectly the rebates, commission, and kickbacks from his PDAF, the Court cannot hold him liable for the crime of plunder. Accordingly, he is acquitted,"" ayon sa desisyon.  Habang dinidinig ang kaso, nakadetine si Revilla sa Philippine National Police Custodial Center sa Camp Crame mula pa noong June 20, 2014 matapos ipaaresto ng Sandiganbayan.  Nagpasya naman si Ombudsman Samuel Martires na huwag nang iapela ng prosekusyon ang desisyon ng Sandiganbayan kaya magiging ""final and executory"" na ito.  Sinabi ni Assistant Special Prosecutor Mariter Delfin Santos na ""disappointed"" ang lupon ng prosekusyon sa desisyon, habang inihayag ni Deputy Special Prosecutor Manuel Soriano na pag-aaralan pa nila ang ibang legal na hakbang.—","Inabsuwelto ng Sandiganbayan nitong Biyernes sa kasong pandarambong si dating Senador Ramon ""Bong"" Revilla Jr.  kaugnay sa umano'y maanomalyang paggamit sa kaniyang Priority Development Assistance Fund (PDAF), na kilala rin sa tawag na pork barrel fund.","Disyembre 7, 2018 3:39pm GMT+08:00",https://www.gmanetwork.com/news/balitambayan/balita/677430/bong-revilla-lusot-sa-kasong-pandarambong-pero-napoles-at-cambe-guilty/story/
"2 hinihinalang holdaper, patay nang manlaban umano sa mga pulis","Patay matapos daw manlaban sa mga pulis ang dalawang lalaki na kasama umano sa grupong nanloob sa isang tindahan sa Quezon City nitong Biyernes ng madaling araw.    Sa ulat ni Bam Alegre sa GMA News TV ""Balitanghali,"" sinabing walang pagkakakilanlan sa dalawang lalaki na napatay ng mga tauhan ng QCPD-Station 6 sa AFP Road sa Barangay Holy Spirit.  Dakong 2:00 a.m. umano nang looban ng nasa anim na lalaki ang sari-sari store sa Republic Avenue. Kaagad na rumesponde ang mga pulis nang makatanggap ng impormasyon sa nangyaring krimen at nasukol ang dalawa.  Nakatakas naman ang iba pa nilang kasamahan na pawang sakay daw ng mga motorsiklo.  Nakuha sa dawalang suspek ang dalawang baril, pero hindi na nabawi ang P5,000 kita ng tindahan at cellphone ng bantay ng establisimyento na maaaring dala umano ng mga suspek na nakatakas.  Patuloy ang imbestigasyon ng pulis at pagtugis sa iba pang suspek.--",Patay matapos daw manlaban sa mga pulis ang dalawang lalaki na kasama umano sa grupong nanloob sa isang tindahan sa Quezon City nitong Biyernes ng madaling araw.,"Disyembre 7, 2018 4:16pm GMT+08:00",https://www.gmanetwork.com/news/balitambayan/balita/677434/2-hinihinalang-holdaper-patay-nang-manlaban-umano-sa-mga-pulis/story/
"Ilegal na katayan ng baboy sa QC, sinalakay ng awtoridad","Sinalakay ng mga awtoridad ang isang ilegal na katayan ng baboy sa Barangay Batasan Hills sa Quezon City, ayon sa ulat ni James Agustin sa Super Radyo dzBB nitong Linggo.     EXCLUSIVE: Iligal na katayan ng baboy, nadiskubre ng mga otoridad sa Brgy. Batasan Hills, Quezon City. | via        Naaktuhan pa ng mga tauhan ng Quezon City Veterinary Department ang pagkatay sa isang baboy nang salakayin nila ang hindi awtorisadong slaughterhouse nitong alas singko ng madaling araw.     Illegal na katayan ng baboy, nadiskubre ng mga otoridad sa Brgy. Batasan Hills, Quezon City.          Hindi pa tapos tanggalin ang balahibo ng kinakatay na baboy na nakalapag lang sa semento.  Inamin naman ng nagkakatay na si Ruben Buhalog na ibinebenta nila ang karne ng baboy sa mga residente sa lugar.  Nasa isang taon na raw nila ginagawa ang pagkakatay ng baboy tuwing araw ng Linggo, sabi ni Buhalog.  Ayon sa city veterinary department, bawal ang pagkatay ng mga baboy sa hindi awtorisadong slaughterhouse dahil hindi ito na-iinspeksiyon.  Maaaring makasama rin daw sa kalusugan ang pagkain ng karne na galing sa hindi awtorisadong slaughterhouse.   Tatlo hanggang apat na baboy raw ang ilegal na kinakatay sa lugar, ayon sa isang nag-report.  Dumarami ang ganitong ilegal na gawain lalo na’t mataas ang demand sa karne ng baboy ngayong magpa-Pasko.  Kinumpiska ng mga awtoridad sa slaughterhouse ang baboy na nasa 95 kilo ang timbang.  Kakasuhan si Buhalog ng paglabag sa Meat Inspection Code of the Philippines at Quezon City Veterinary Code partikular sa illegal slaughtery.  Samantala, pinaalalahanan naman ang publiko na maging mapanuri sa bibilhing karne.  Dapat may meat inspection certificate daw ang mga nagtitinda.","Sinalakay ng mga awtoridad ang isang ilegal na katayan ng baboy sa Barangay Batasan Hills sa Quezon City, ayon sa ulat ni James Agustin sa Super Radyo dzBB nitong Linggo.","Disyembre 9, 2018 11:18am GMT+08:00",https://www.gmanetwork.com/news/balitambayan/balita/677565/ilegal-na-katayan-ng-baboy-sa-qc-sinalakay-ng-awtoridad/story/
Dalawang suspek arestado sa buy-bust op sa Taguig; P3.5M droga narekober,"Inaresto ng mga awtoridad nitong Biyernes ng gabi ang dalawang hinihinalang tulak ng shabu sa isang buy-bust operation sa Taguig City.  Ayon sa ulat ng GMA News, isinagawa ang buy-bust operation 10:30 p.m. sa Hagonoy Street.  Kinilala ni National Capital Region Police Office chief Director Guillermo Eleazar ang mga suspek na sina Jayson Esguerra at Rodolfo Dejos.     Mahigit P3-M halaga ng iligal na droga, nasabat sa ikinasang drug buy bust ops. sa Taguig City; 2 arestado. | via        Nakuha mula sa mga suspek ang higit kalahating kilo ng hinihinalang shabu na nakalagay sa anim na plastic pack, 150 piraso ng Valium, at P1,000 na boodle money na siyang ginamit ng undercover agent na pambayad kay Esguerra sa 25 gramo ng hinihinalang shabu.  Tinatayang aabot sa P3,570,000 ang halaga ng mga narekober na droga.  Inamin ng mga suspek sa panayam sa media na sila ay sangkot sa ilegal na droga, pero taga-deliver lang daw sila.  Ayon kay Esguerra, sa Batangas galing ang droga at kanila itong ibinabagsak sa Pasig, Taytay, at Cainta.  Aniya, ang utos kaugnay sa transaksyon ay galing sa isang preso sa Metro Manila District Jail sa Camp Bagong Diwa.  Sinabi ni Eleazar na may posibilidad na malaking sindikato ng droga ang nasa likod ng mga suspek.  ""Magkakaroon tayo ng backtracking, una 'yung pinagkuhanan niya. Titingnan natin kung ano ba mga transaksyon na kanyang isinagawa. At the same time aalamin din natin 'yung kanyang pinagdalhan nitong mga items na ito considering na siya 'yung nagsu-supply sa iba pang drug peddlers,"" ani Eleazar.  Mahaharap sa kasong paglabag sa Comprehensive Dangerous Drugs Act ang dalawang suspek.",Inaresto ng mga awtoridad nitong Biyernes ng gabi ang dalawang hinihinalang tulak ng shabu sa isang buy-bust operation sa Taguig City.,"Disyembre 8, 2018 9:06am GMT+08:00",https://www.gmanetwork.com/news/balitambayan/balita/677507/dalawang-suspek-arestado-sa-buy-bust-op-sa-taguig-p3-5m-droga-narekober/story/
"5 miyembro ng 'Dugo-dugo' gang na nakatangay umano ng P5-M sa mga biktima, nasakote","Naaresto sa Caloocan City ang limang miyembro umano ng ""Dugo-dugo"" gang na nakatangay ng P5 milyon pera at alahas sa kanilang mga nabiktima. Ang mga suspek, nahuli matapos magreklamo ang isa nilang biktima na binentahan nila ng pekeng alahas.    Sa ulat ni James Agustin sa GMA News TV ""Balita Pilipinas"" nitong Biyernes, kinilala ang mga suspek na sina Bernadeth de Guzman, Jhen Sanchez, Julieta Joseph, Diane Crisostomo, at Melvin Pacia.  Ang lima umano ang nasa likod nang panloloko sa isang kasambahay ng kanilang nabiktima sa Barangay Palanan sa Makati City noong October 16.  Sa kuha ng CCTV sa loob ng bahay ng biktima, makikita ang kasambahay na kausap sa telepono na mga suspek.  Sa telepono, nagpakilala umano ang suspek sa kasambahay na kaibigan ng amo nito na naaksidente kaya hindi makapagsalita dahil inoperahan.  Kailangan daw ng amo ng kasambahay ang pera para hindi makasuhan kaya iniutos na kunin ang pera at mga alahas at dalhin sa kanila.  Sa isa pang CCTV sa Recto Avenue sa Maynila, nakita ang kasambahay na nakipagkita sa suspek at iniabot ang mga gamit ng kaniyang amo.  Pero sa isang entrapment operation sa Caloocan City, naaresto ang lima nang nakatanggap ng reklamo ang pulisya mula sa isa pang biktima na nabentahan naman ng mga suspek ng pekeng singsing nitong Miyerkules.  ""Yung Budol-budol gang naman eto yung may halong hypnotism na ginagawa so kahapon ay mayroong nabiktima dito sa area ng Novaliches kung saan nabentahan siya ng diamond ring worth ng P15,000,"" sabi ni  Superintendent Rossel Cejas, Novaliches police station commander.    Nakuha umano sa vault ng mga suspek ang nasa 25 mamahaling relo, at iba't ibang alahas nagkakahalaga ng mahigit P5 milyon, may pera na aabot sa P65,000, at mga cellphone.  May nakuha ring mga telephone directory kung saan pumipili ng bibiktimahin ang grupo.  Ayon pa sa pulisya, maging sila ay sinubukang suhulan ng mga suspek kapalit ng hindi pag-aresto sa mga ito.  Sasampahan ang mga suspek ng kasong swindling, estafa at paglabag sa anti-fencing law.--","Naaresto sa Caloocan City ang limang miyembro umano ng ""Dugo-dugo"" gang na nakatangay ng P5 milyon pera at alahas sa kanilang mga nabiktima. Ang mga suspek, nahuli matapos magreklamo ang isa nilang biktima na binentahan nila ng pekeng alahas.","Disyembre 7, 2018 7:03pm GMT+08:00",https://www.gmanetwork.com/news/balitambayan/balita/677461/5-miyembro-ng-dugo-dugo-gang-na-nakatangay-umano-ng-p5-m-sa-biktima-nasakote/story/
2 pulis-Maynila na naaktuhang nagtutupada sa Tondo arestado,"Inaresto ng police counter intelligence task force (CITF) ang dalawang pulis-Maynila na naaktuhang nagtutupada o iligal na nagsasasabong sa Tondo.  Kinilala ang dalawang pulis na sina Police Officer 2 Melchor Rawis, at PO2 Emerson Frutas na naka-assign sa Manila Police Station 1, na naaresto dakong 11:52 ng umaga nitong Sabado.  Batay sa impormasyong ibinigay sa Super Radyo ni CITF commander Senior Superintendent Romeo Caramat, nakauniporme pa ang dalawang pulis nang maaresto.  Narekober sa kanila ang dalawang baril, dalawang manok na panabong, dalawang tari, at taya na P15,000.  Ayon kay Caramat, nag-ugat ang operasyon CITF sa sumbong ng mga opisyal ng barangay sa lugar na protektor umano ang dalawang pulis ng tupadahan na pinagmumulan ng gulo at kirmen sa kanilang barangay.  Nasa kustodiya na ng CITF ang dalawang suspek at sasampahan ng reklamong paglabag sa Presidential D455 o Illegal Cockfighting.  Sasampahan din sila ng mga kasong administratibo.",Inaresto ng police counter intelligence task force (CITF) ang dalawang pulis-Maynila na naaktuhang nagtutupada o iligal na nagsasasabong sa Tondo.,"Disyembre 8, 2018 3:15pm GMT+08:00",https://www.gmanetwork.com/news/balitambayan/balita/677521/2-pulis-maynila-na-naaktuhang-nagtutupada-sa-tondo-arestado/story/
"Tulak ng droga sa Bulacan, patay nang manlaban umano sa pulis","Patay ang isang lalaki sa San Jose Del Monte City sa Bulacan nang manlaban umano sa mga pulis sa isang buy-bust operation, ayon sa ulat ni Vonne Aquino sa 24 nitong Linggo.  Sinugod ng mga pulis ang bahay ng suspek na si Jeson Odal sa Barangaay Bagong Buhay hanggang nauwi ito sa pag-alingawngaw ng mga putok ng baril.  Sa huli, patay ang target sa buy-bust dahil sa tama ng baril.  Nabilhan si Odal ng P500 na halaga ng shabu ng isang nagpanggap na buyer pero natunugan ng suspek na pulis ang kaniyang katransaksyon kaya tumakbo siya papasok sa bahay  para kumuha ng baril at nagsimulang magpaputok sa mga pulis.  “Ang bahay na yun actually ay isa sa mga bahay na tinatambayan niya. Palipat-lipat kasi ng location itong suspek na ito,” sabi ng hepe ng San Jose Del Monte Police na si Police Superintendent Orlando Castil Jr.  Nakuha sa suspek ang caliber .38 na baril.  Naghihinagpis naman ang mga kaanak niya, lalo na’t buntis pa naman ang kaniyang kinakasama at may mga naulila rin ang suspek na mga anak.  Nasa drug watch list si Odal na sumuko na dati sa Oplan Tokhang, ayon sa ulat.  “Siya po ang pinaggagalingan ng illegal drugs dun sa barangay at dun sa mga karatig barangay,” sabi ni Castil.","Patay ang isang lalaki sa San Jose Del Monte City sa Bulacan nang manlaban umano sa mga pulis sa isang buy-bust operation, ayon sa ulat ni Vonne Aquino sa 24 nitong Linggo.","Disyembre 9, 2018 7:59pm GMT+08:00",https://www.gmanetwork.com/news/balitambayan/balita/677602/tulak-ng-droga-sa-bulacan-patay-nang-manlaban-umano-sa-pulis/story/
"Pulis, kinuyog matapos magpaputok ng baril sa piyesta sa Sampaloc","Kinuyog ang isang pulis matapos magpaputok ng baril sa piyesta sa Sampaloc, Maynila, ayon sa ulat ni Darlene Cay sa Unang Balita nitong Lunes.  Kinilala ang pulis na si Police Officer 1 Louiejo Badajos na sinasabing naka-inom daw nang mangyari ang insidente.  “Itinawag po ng residente sa paligid kasi nagpaputok po si Louiejo ng baril. Pagdating namin dun, on the act naman na nakita naming hawak niya yung baril,” sabi ng Lacson Police Community Precinct commander Senior Inspector Edwin Fugan.  Hindi na raw nakapagtimpi ang mga residente kaya nila kinuyog si Badajos.  “Dahil sa takot tsaka galit po ng mga taumbayan doon na nagkakasiyahan. Natakot sila kasi yung mga bata doon naglalaro pati yung mga barangay doon sila mismo ang tumawag sa amin,” ani Fugan.  Dalawang taon pa lang sa serbisyo ang pulis Makati na si Badajos at service firearm pa raw niya ang 9 mm na pinaputok niya.  Nakuha pa nga raw ang basyo ng bala sa lugar.  “Konting kasiyahan lang naman po yun. Yun po kaya nagpaputok lang,” ani Badajos.  Wala namang nasaktan sa insidente.  Inihahanda na ang kasong illegal discharge of firearms laban sa pulis na maaaring matanggal sa tungkulin dahil sa kaniyang ginawa. Pansamantala muna siyang ikukulong sa Manila Police District Custodial Facility.","Kinuyog ang isang pulis matapos magpaputok ng baril sa piyesta sa Sampaloc, Maynila, ayon sa ulat ni Darlene Cay sa Unang Balita nitong Lunes.","Disyembre 10, 2018 9:13am GMT+08:00",https://www.gmanetwork.com/news/balitambayan/balita/677627/pulis-kinuyog-matapos-magpaputok-ng-baril-sa-piyesta-sa-sampaloc/story/
"Babaeng tumatawid sa Kamias Road, patay nang mabundol ng van","Isang babae ang namatay nang mabundol ng van habang siya ay tumatawid sa Kamias Road sa Quezon City nitong Linggo ng gabi.  Naisugod pa ang biktima sa East Avenue Medical Center pero idineklarang dead on arrival, ayon sa ulat ni James Agustin sa Unang Balita ng GMA News nitong Lunes.     JUST IN: Babaeng tumatawid sa kalsada, patay nang mabunggo ng van sa Kamias Road Quezon City.            Inaalam pa ng mga awtoridad ang pagkakilanlan ng biktima.  Papauwi na raw ang tsuper ng van nang mangyari ang aksidente.  ""Biglang tumawid po. Biglang tumawid... Madilim. Hindi ko siya napansin kaya huli na nang nakapreno ako,"" sabi ni Ernesto Manapo Jr., tsuper ng van.  Hindi raw mabilis ang kanyang pagpapatakbo ng sasakyan, dagdag pa niya.  Ayon sa mga residente, takaw-aksidente ang lugar dahil masyadong madilim doon.  ""Palaging may aksidente kaya dapat 'yung ilaw maayos na 'yan. Malagyan ng ilaw at may mga signage na prone accident,"" sabi ni Arnel Escaso, isang residente.  Nasa kustodiya na ng Quezon City Traffic Sector si Manapo.",Isang babae ang namatay nang mabundol ng van habang siya ay tumatawid sa Kamias Road sa Quezon City nitong Linggo ng gabi.,"Disyembre 10, 2018 9:22am GMT+08:00",https://www.gmanetwork.com/news/balitambayan/balita/677628/babaeng-tumatawid-sa-kamias-patay-nang-mabundol-ng-van/story/
"Bong Revilla, 'di inutusan ng korte na magsauli ng P124-M, ayon sa kaniyang abogado","Nilinaw ng abogado ni dating Senador Ramon ""Bong"" Revilla Jr. na hindi kasama ang kaniyang kliyente sa mga inatasan ng Sandiganbayan na magsauli ng P124 milyong halaga ng civil liabilities matapos na mapawalang-sala sa plunder case.  Ayon kay Atty. Ramon Esguerra, malinaw sa utos ng First Division ng anti-graft court na tanging ang mga nahatulang ""guilty"" na sina Janet Lim Napoles at dating legislative staff ni Revilla na si Richard Cambe, ang inaatasan ng korte.  ""There is no basis for them to actually find Senator Bong criminally liable. Then very clearly, (he) is not civilly liable,"" saad ni Esguerra sa panayam ng ANC nitong Lunes.  Sabi pa ni Esguerra, hindi maaaring pagbayarin si Revilla dahil inabsuwelto niya ng mga mahistrado sa kasong ibinibintang sa kaniya.  ""There is a misreading of the dispositive portion. Very clearly, in the last portion of the dispositive portion, there is mention of Article 100 of Revised Penal Code,"" ani Esguerra.  ""Article 100 is one of the shortest provision of Revised Penal Code, simply saying that 'every person found criminally liable for felony is also found civilly liable.' But if Senator Revilla was not found criminally liable by reason of his acquittal, how can can he be held civilly liable?"" dagdag niya.  Nitong Biyernes, inilabas ng Sandiganbayan ang hatol kay Revilla at pinawalang-sala sa alegasyon na tumanggap siya ng P224.5 milyong kickback sa pagpapadaan ng kaniyang Priority Development Assistance Funds, o pork barrel, sa mga umano'y bogus foundations ni Napoles.  Gayunman, ""guilty"" ang hatol kina Napoles at Cambe at inutusan ng korte na magsauli ng P124 milyon.--","Nilinaw ng abogado ni dating Senador Ramon ""Bong"" Revilla Jr. na hindi kasama ang kaniyang kliyente sa mga inatasan ng Sandiganbayan na magsauli ng P124 milyong halaga ng civil liabilities matapos na mapawalang-sala sa plunder case.","Disyembre 10, 2018 6:22pm GMT+08:00",https://www.gmanetwork.com/news/balitambayan/balita/677698/bong-revilla-di-inutusan-ng-korte-na-magsauli-ng-p124-m-ayon-sa-kaniyang-abogado/story/
Tatlong gunrunning suspek patay nang maka-engkuwentro ang mga pulis-Maynila,"Patay ang tatlong suspek sa gunrunning nang makipagbarilan umano ang mga ito sa mga pulis-Maynila sa Baseco Compound sa Tondo nitong Lunes ng madaling araw.  Mga miyembro umano ang mga suspek ng Oteb gunrunning group na pinaghihinalaang nagbebenta ng armas sa Metro Manila, ayon sa ulat ni Darlene Cay sa Unang Balita ng GMA News nitong Lunes.  Nakita sa CCTV na may isang motorsiklong may sakay na tatlong lalaki.  Pinaputukan ng lalaking nasa likod ng motorsiklo ang isa pang lalaki.   Hindi malinaw kung sino ang lalaking tinamaan.  Target ang grupo sa isang buy-bust operation ng pinagsanib na puwersa ng Criminal Investigation and Detection Group at Manila Police District Station 5 sa Baseco Compound sa Tondo nitong Lunes ng madaling araw.  ""Papunta pa lang 'yung tropa natin, palapit pa lang sa subject, du'n sa suspects natin, biglang nagpapaputok 'yung alleged na kausap nila,"" sabi ni Police Chief Inspector Nino Lope Briones, hepe ng CIDG Manila.  Naghabulan daw ng apat na kilometro ang mga suspek at operatiba.  ""Nagkausap-usap kami ng tropa ng PS5. We are to conduct choke points and checkpoints para nga hindi na makaalpas sa atin, mahuli nga sana natin ng buhay ang mga ito. However, hindi naman natin ma-control 'yung situation dahil nagkaroon na nga ng putukan hanggang humantong sa lugar na ito,"" ani Briones.  Dead on the spot ang tatlong suspek nang sila ay ma-korner ng mga pulis.  Nakuha mula sa mga suspek ag isang granada, isang kalibre .45 na baril, isang 9-mm revolver, isang kalibre .38 na baril, at isang kalibre .22 na baril.  Inaalam pa ng mga awtoridad ang pagkakailanlan ng mga suspek.  Base sa inisyal na imbestigasyon, ang lider na si Alyas Oteb ay may dati ng kaso na robbery.  Magsasagawa ng follow-up operations ang mga awtoridad para masukol ang iba pang miyembro ng grupo.",Patay ang tatlong suspek sa gunrunning nang makipagbarilan umano ang mga ito sa mga pulis-Maynila sa Baseco Compound sa Tondo nitong Lunes ng madaling araw.,"Disyembre 10, 2018 11:38am GMT+08:00",https://www.gmanetwork.com/news/balitambayan/balita/677644/tatlong-gunrunning-suspek-patay-nang-maka-engkuwentro-ang-mga-pulis-maynila/story/
"Suspek sa pagnanakaw ng cellphone, nanlaban; patay sa Davao City","Patay ang isang lalaki sa Davao City matapos manlaban nang hainan ng warrant of arrest ng mga pulis dahil sa pagnanakaw ng cellphone, ayon sa ulat ni RGil Relator sa ""Balita Pilipinas Ngayon"" nitong Lunes.  Na-huli cam ang pagnanakaw ng cellphone ng dalawang lalaking nakaitim at nakaputing t-shirt sa isang internet café sa bayan ng Mintal nitong nakaraang linggo.  Huwebes ng gabi, naghain ng warrant of arrest ang mga tauhan ng Sta. Ana Police Station laban sa nakaitim na suspek na si Jeff Ross Guday alyas Hapon.  Pero imbes na sumuko, pinaputukan daw ng baril ng suspek ang mga aarestong pulis.  Nang-hostage pa ang suspek  kaya ito nabaril at napatay ng pulis.  “Nagkabarilan sila, tapos may babae doon na ginawa niyang hostage. Bale ginawa niyang panangga at nagtago siya sa likod nito,"" sabi ng hepe ng Sta. Ana Police na si Police Chief Inspector Micheal Uyanguren.  Nailigtas naman babaeng hostage.  Bukod sa pagnanakaw sa internet cafe, nasangkot din daw si Guday sa ilan pang kaso ng pagnanakaw.  “May mga kasama siya sa Tugbok, Toril, at Sta. Ana area sila nagnanakaw,” sabi ni Uyanguren.  Labas-masok na sa kulungan si Guday. Ang huling kasong kinaharap niya ay pagbebenta ng ilegal na droga.  Patuloy pa rin ang pagtugis sa kasama ni Guday sa pagnanakaw sa internet cafe.","Patay ang isang lalaki sa Davao City matapos manlaban nang hainan ng warrant of arrest ng mga pulis dahil sa pagnanakaw ng cellphone, ayon sa ulat ni RGil Relator sa ""Balita Pilipinas Ngayon"" nitong Lunes.","Disyembre 10, 2018 6:09pm GMT+08:00",https://www.gmanetwork.com/news/balitambayan/balita/677696/suspek-sa-pagnanakaw-ng-cellphone-nanlaban-patay-sa-davao-city/story/
"Ilang bata sa Maynila, nagsasaboy daw ng asido sa sasakyan 'pag 'di binigyan ng limos","Pinag-iingat ng mga pulis ang mga motorista sa mga batang namamalimos sa Maynila na nambabato at nagbubuhos ng asido kung hindi mabibigyan, ayon sa ulat ni Darlene Cay sa ""Balitanghali"" nitong Lunes.  Makikita sa isang viral video ang dalawang batang lumapit sa sasakyang may dashcam na naipit sa trapik sa V. Mapa Street sa Maynila.  Ayon sa uploader na si Cliff Irvine Aparicio, sapilitang nilinis ng mga bata ang windshield ng sasakyan niya, pagkatapos ay hiningian siya ng limos.  “In-on ko na yung wiper para di na sila lumapit. Pero patuloy pa rin na nililinis yung harapan kahit natatamaan na yung wiper,” sabi ni Aparicio.  Sumama ang mga bata sa dalawa pa na nanlilimos naman sa isang taxi.  Pumunta ang nasabing bata sa center island na parang may kinuha. Maya-maya ay binato niya ito sa taxi.  Ayon sa pulisya, hindi na raw bago ang modus na ito at hindi lang pambabato ang ginagawa ng mga nanlilimos kundi nagbubuhos din daw ng asido sa mga sasakyan ng mga hindi nakapagbibigay.  “Kung di mo bigyan, inii-scratch yung sasakyan,” sabi ng commander ng Manila Police District Station 8 na si Superintendent Ruben Ramos.  Minsan nga raw, may dala pa silang mga bote ng asido na ibinubuhos nila sa sasakyan ng motoristang hindi nagbigay ng limos.  Sabi ng mga awtoridad, wala namang lumalapit sa kanila para magreklamo kaya hanggang pagbabantay lang muna sila.  Magbibigay din sila ng mga  babala sa mga motorista na maging alerto sa mga ganitong insidente lalo na ngayong papalapit ang Pasko.","Pinag-iingat ng mga pulis ang mga motorista sa mga batang namamalimos sa Maynila na nambabato at nagbubuhos ng asido kung hindi mabibigyan, ayon sa ulat ni Darlene Cay sa ""Balitanghali"" nitong Lunes.","Disyembre 10, 2018 4:27pm GMT+08:00",https://www.gmanetwork.com/news/balitambayan/balita/677677/ilang-batang-sa-maynila-nananaboy-daw-ng-asido-kapag-hindi-binigyan-ng-limos/story/
"13-anyos ginahasa daw ng chef, guwardiya sa Lapu-lapu City","Arestado ang isang assistant chef at isang security guard sa Lapu Lapu City matapos daw manggahasa ng isang 13-anyos na dalagita na nakilala nila sa social media.  Ayon sa ulat ni Chona Carreon ng Balitang Bisdak sa Balita Pilipinas, nadiskubre ang panggagahasa nang aksidenteng mabasa ng ina ng biktima ang sensitibong pakikipag-usap sa social media ng kanyang anak sa assistant chef.  Lumalabas sa imbestigasyon na bina-blackmail umano ng suspek ang biktima na ia-upload niya sa social media ang kanilang pribadong video kung hindi papayag na makipagkita ulit sa kanya.  Hinihiling din daw ng suspek na magsama ang biktima ng isa pang menor de edad.  “November 3 pa 'to, tapos December 1 ko na nalaman. Hindi ko pinaalam sa kanya na nabasa ko yung message niya kasi magagalit siya,” sabi ng ina ng biktima.  Agad nagpatulong ang ina sa mga awtoridad na nagsagawa naman ng entrapment operation laban sa mga suspek.  Nagtagumpay ang opreasyon at naaresto ang dalawa na hindi muna pinangalanan.  “Sinundan ko tapos sinabihan ko na huwag magpahalata, kasi sinundan lang namin sila sa likod,” kwento ng gender and development officer ng Barangay Basak na si Anita Jumamil.  Mariing na itinanggi ng suspek ang paratang pero umamin na may nangyari nga sa kanila ng menor de edad at kinunan daw niya ito ng video.  “Nanghihingi kasi siya ng pera so ayun kapalit ay yung video. Nagkita kami tapos ayun ginawa namim,” kwento ng isang suspek.  “Tapos may issue na lang na may nagkalat daw ng video namin tapos ako yung pinagbibintangan na nagkalat. Hindi ko naman alam kung sino yung nagkalat,” paliwanag pa ng suspek.  Arestado rin ang isa pang lalaki na kasama ng suspek nang gawin ang operasyon.  “Wala akong alam dito. Hindi ako na-inform. Hindi ko ginalaw ang minor. Wala kaming relasyon,” sabi niya.   Ayon kay Police Officer 2 Geraldine Pacilan ng Women Children Protection Center Station 2, kasong paglabag sa Republic Act 9995 in relation to Republic Act 7610 ang kakaharapin ng mga suspek.  “Dapat ‘di siya makalabas sa kulungan. Dapat forever na siya doon para ma-realize niya at di mabiktima ang ibang mga bata,” sabi ng ina ng biktima.",Arestado ang isang assistant chef at isang security guard sa Lapu Lapu City matapos daw manggahasa ng isang 13-anyos na dalagita na nakilala nila sa social media.,"Disyembre 10, 2018 5:44pm GMT+08:00",https://www.gmanetwork.com/news/balitambayan/balita/677690/13-anyos-ginahasa-daw-ng-chef-guwardiya-sa-lapu-lapu-city/story/
"Driver ng sports car, patay matapos araruhin ang 3 bahay, jeep sa Bulacan","Patay ang isang 24-anyos na lalaking nagmamaneho ng sports car matapos nyang banggain ang isang jeep at tatlong bahay sa Plaridel, Bulacan, ayon sa ulat ni Darlene Cay sa ""QRT"" nitong Lunes.  Mistulang binagyo ang hilera ng mga bahay na nabangga ng kotseng minamaneho ni Marc Paulo San Diego Manaysay.  Wasak din ang jeep na nagmukhang pinitpit na lata, gayundin ang grey na sports car na bumangga sa isang gate.  Sa lakas ng pagkakabangga, nagkalat sa lugar ang iba't ibang bahagi ng sports car.  Kinailangan pang gumamit ng mga rescuer ng cutter para mailabas si Manaysay sa sasakyan.  Walang ibang nasaktan sa insidente.  Dumating sa pinangyarihan ang mga kaanak na tumangging magpa-interview at nag-uumapaw ang emosyon sa pagkasawi ng 24-anyos na lalaki.  Patuloy naman ang imbestigasyon ng mga awtoridad sa insidente.","Patay ang isang 24-anyos na lalaking nagmamaneho ng sports car matapos nyang banggain ang isang jeep at tatlong bahay sa Plaridel, Bulacan, ayon sa ulat ni Darlene Cay sa ""QRT"" nitong Lunes.","Disyembre 10, 2018 6:41pm GMT+08:00",https://www.gmanetwork.com/news/balitambayan/balita/677701/driver-ng-sports-car-patay-matapos-araruhin-ang-3-bahay-jeep-sa-bulacan/story/
"7-anyos na bata, aksidenteng nabaril ng binatilyong pinsan","Nabaril ng 17-anyos na binata ang kanyang pitong taong gulang na pinsan sa Pasay City.  Ayon sa ulat ni Oscar Oida sa “24 Oras”, pinaglalaruan ng 17-anyos na binata ang baril nang naiputok niya ito sa kanyang pinsan. Tinamaan ang biktima ng bala sa puwet.  Napag-alaman ng mga pulis na kalibre trenta'y otso ang baril na pinaglaruan ng suspek.  ""Nu'ng marinig kong may pumutok at biglang lumapit sa akin 'yung pamangkin kong pitong taon sabi niya, 'Tita, isang masakit po. Mainit.' Sabi ko, ano 'yun? Nagdurugo. Tinignan ko, may butas sa kanang puwet niya,” sabi ng tiyahin ng biktima.  “'Yun nga hawak na niya yung kaliwang tainga niya, tinanong namin, ano nangyari? Tapos 'di na siya nagsasalita hanggang napatumba siya diyan,” dagdag naman ng pinsan ng biktima.  Isinugod sa ospital ang biktima at makakaligtas naman ito ayon sa mga doktor. Tatanggalin pa lamang ang balang pumasok sa kanyang katawan.  Inaresto naman ng mga pulis ang suspek sa kasong illegal possession of firearms.  Ayon sa suspek, napulot lang daw niya ang baril.  Hindi naman pinaniwalaan ng barangay kagawad at pulis ang palusot ng suspek.  ""Kasi unang una, papano siya nakahawak ng 38 tapos nasabi niya napulot. Kung napulot niya 'yun, isinurrender niya [dapat sa pulis]. Bakit niya dinala? Puwede rin niya gamitin pang-holdap 'yun eh,"" ani Kagawad Teddy Rosales ng Brgy. 184 Pasay.  “Marami na siyang record. Noong 2016 at 2017, nasangkot na itong bata na ito sa mga iba pang mga gulo at iba pang krimen: theft, drugs...kaya tinitignan din namin 'yung anggulo na napulot lang niya yung baril,” dagdag pa ni P/Supt. Noel Flores, hepe ng Pasay police.  Ibinigay na ang pangangalaga ng suspek sa youth center sa Pasay na sakop ng  Department of Social Welfare and Development.",Nabaril ng 17-anyos na binata ang kanyang pitong taong gulang na pinsan sa Pasay City.,"Disyembre 10, 2018 10:42pm GMT+08:00",https://www.gmanetwork.com/news/balitambayan/balita/677720/7-anyos-na-bata-aksidenteng-nabaril-ng-binatilyong-pinsan/story/
"Mga taga-Balangiga, Eastern Samar, handa na sa pagbabalik ng kanilang mga kampana","Inabutan ng GMA News na nag-e-ensayo ang mga estudyante ng Balangiga Central Elementary School para sa programang bahagi ng gagawin nilang pagtanggap sa makasaysayang Balangiga bells na ibabalik na sa Martes ng mga Amerikano. Mangyayari ito pagkaraan ng isang siglo.    Sa ulat ni Vonne Aquino sa GMA News ""24 Oras"" nitong Lunes, sinabing nakahanda na rin ang pansamantalang paglalagyan ng tatlong kampana ng Balangiga sa compound ng St. Lawrence the Martyr para masilayan ng publiko.      Sa paunang plano ng lokal na pamahalaan at mga kinatawan ng simbahan, matapos ang ceremonial turn over, isasagawa ang banal na misa na susundan ng programa, mga pagtatanghal at fireworks display.  Dahil sa inaasahan nilang pagdagsa ng mga opisyal ng gobyerno, foreign dignitaries at mga turista, pinag-ibayo na rin ang security preparations sa lugar.  Sa ngayon, nasa American camp na sa Okinawa, Japan ang mga kampana at handang-handa nang ibiyahe papunta ng Pilipinas.  Ang dalawa sa mga kampana, nanggaling pa sa Wyoming, USA, at isa naman ang galing sa Camp Red Cloud sa South Korea.  Sinasabing ang mga kampana, ang ginamit noon bilang hudyat ng mga taga-Balangiga sa pag-atake sa mga Amerikanong mananakop sa kanilang bayan.  Sa naturang pag-atake, 48 sundalong Amerikano ang nasawi. Pero nang gumanti ang mga dayuhan, nasa 10,000 taga-Balangiga umano ang pinatay, kabilang ang mga kababaihan at mga bata.  Sa paglisan ng mga Amerikano sa lugar noong 1901, tinangay nila ang mga kampana bilang ""war booty"".  matapos ang mahigit isang siglo, at mga pag-uusap na dumaan sa iba't ibang administrasyon, maiuuwi na ang mga kampana.  Kasamang sa darating ng mga kampana sa Martes si US Deputy Assistant Secretary of Defense for South and Southeast Asia Joseph Felter, at sasalubong siya sa bansa si US Ambassador Sung Kim. --",Inabutan ng GMA News na nag-e-ensayo ang mga estudyante ng Balangiga Central Elementary School para sa programang bahagi ng gagawin nilang pagtanggap sa makasaysayang Balangiga bells na ibabalik na sa Martes ng mga Amerikano. Mangyayari ito pagkaraan ng isang siglo.,"Disyembre 10, 2018 11:34pm GMT+08:00",https://www.gmanetwork.com/news/balitambayan/balita/677732/mga-taga-balangiga-eastern-samar-handa-na-sa-pagbabalik-ng-kanilang-mga-kampana/story/
"Rider, sumemplang nang makabangga ng tumatawid na aso","Nagtamo ng mga sugat ang isang lalaking rider matapos niyang mabangga ang isang tumatawid na aso sa Kamuning Road sa Quezon City.  Sa ulat ng Unang Balita nitong Martes, inihayag ng rider sa mga awtoridad na hindi niya napansin ang aso kaya nabundol niya ito saka sumemplang.  Ang aso naman, tumakbo lamang palayo.  Hindi makatayo ang biktima sa lakas ng impact ng kaniyang pagkakatumba.  Isinugod ang biktima sa ospital ng Quezon City Rescue Team.",Nagtamo ng mga sugat ang isang lalaking rider matapos niyang mabangga ang isang tumatawid na aso sa Kamuning Road sa Quezon City.,"Disyembre 11, 2018 12:15pm GMT+08:00",https://www.gmanetwork.com/news/balitambayan/balita/677777/rider-sumemplang-nang-makabangga-ng-tumatawid-na-aso/story/
"Magbalaeng tumagay ng lambanog, patay; nagbenta, patay din nang tumagay para patunayang ligtas ito","Patay ang isang magbalae matapos silang tumagay ng lambanog sa matapos ang isang kasalan sa Pandi, Bulacan.  Ang kanilang pinagbilhan ng alak na uminom rin ang tindang lambanog upang patunayang ligtas ito ay nasawi rin.  Sa ulat ni Bam Alegre sa GMA News ""Unang Balita"" nitong Martes, kinilala ang mga biktima na sina Rodrigo Beltran at Jerry Tumbaga, at ang tinderong si Armado Pineda.  Bago nito, sinabing dumalo muna ng kasal sina Beltran at Tumbaga.  Inakala ng misis ni Tumbaga na may hangover lang lang ang kaniyang mister, ngunit unti-unti na pala itong nalalason.  ""Nalaman namin na patay na si Beltran, kaya nag-panic po siya, parang nanghina siya,"" sabi ng asawa ni Tumbaga.  ""Nu'ng sumakit na 'yung dibdib niya, dumilim na 'yung paningin niya, dinala namin sa center, ngayon medyo lumala na. Pagdating sa ospital, du'n na siya namatay,"" sabi ng isa pang kamag-anak ni Tumbaga.  Tinangka namang patunayan ni Pineda na walang lason ang binibenta niyang lambanog kaya ininom din niya ito, ngunit maging siya ay hindi nakaligtas.  Kinuha ng mga awtoridad ang container ng lambanog para sa pagsusuri.  Sinabing nasa 20 na ang mga taong nasawi dahil sa pag-inom ng lambanog, kung saan anim ang patay sa barangay Sucol sa Calamba, Laguna.  Lima ang patay sa Quezon City, pito sa Calamba at lima sa Santa Rosa, Laguna. Bukod dito, 87 katao pa ang patuloy na sinusuri ng mga awtoridad.  Ang karamihan sa mga nakainom ng lambanog, nakaranas ng pananakit ng tiyan at panlalabo ng mata.  ""Bigla akong, para akong nalulula, tapos naglalaway. Bigla na lang akong nagsuka,"" sabi ng isang nakainom ng lambanog.  Nagsagawa na rin ng inspeksyon ang Food and Drug Administration sa mga bilihan ng lambanog at kinumpiska ang mga binibentang inumin na walang selyo ng kanilang ahensya noong isang linggo.  Kinumpiska naman ng PNP ang isang brand ng lambanog sa lahat ng pamilihan.  Pansamantalang ipinagbawal ng City Health Office ng Calamba ang pagbebenta ng ano mang uri ng lambanog.","Patay ang isang magbalae matapos silang tumagay ng lambanog sa matapos ang isang kasalan sa Pandi, Bulacan.","Disyembre 11, 2018 3:35pm GMT+08:00",https://www.gmanetwork.com/news/balitambayan/balita/677800/magbalaeng-tumagay-ng-lambanog-pinagbilhan-nila-na-nais-patunayang-walang-lason-ang-alak-patay-sa-pandi/story/
"Akyat-bahay sa Pasay, nahuli-cam; payong at tsinelas, 'di pinatawad","Nahuli-cam ang pag-atake ng ilang akyat-bahay sa Pasay City.  Ayon sa ulat ni Oscar Oida sa ""GMA 24 Oras"" nitong Martes, nakunan ng CCTV ang panloloob ng dalawang lalaki sa isang apartment sa Barangay 184.  Sa video, makikitang ultimo payong at tsinelas, 'di pinalampas ng isa sa mga suspek.  Maya-maya pa, nabulabog at kumaripas na ng takbo pababa ang mga suspek dahil may residenteng nakakita sa kanila.  Sa hiwalay namang insidente sa barangay, nakunan din ng CCTV ang pagtangay ng isang magnanakaw sa isang flat screen TV.  Pasimple at marahan siyang naglakad palayo sa pinagnakawang bahay.  Babala ng mga awtoridad sa publiko, mag-ingat sa mga oportunistang ito na kung tawagin nila'y ""salising ligid ligid.""  ""Kasi ini-ispatan nila 'yung mga bahay na pagnanakawan talaga nila. 'Pag nakakuha sila ng tyempo, 'yung ligid-ligid nun, unang tingin. Tapos pangalawa, babalikan na nila. Ibig sabihin nun papasukin na nila at pagnanakawan na nila,"" paliwanag ni Kagawad Teddy Rosales.  Ngayong magpapasko, pinaalalahanan din ng mga lokal ng opisyal ang mga residente na siguraduhing nakakandado ang kanilang mga bahay, lalo na kung magsisimbang gabi o 'di kaya'y dadalo sa mga party.",Nahuli-cam ang pag-atake ng ilang akyat-bahay sa Pasay City.,"Disyembre 11, 2018 9:49pm GMT+08:00",https://www.gmanetwork.com/news/balitambayan/balita/677849/akyat-bahay-sa-pasay-na-hulicam-payong-at-tsinelas-di-pinatawad/story/
Apat na fire volunteer sugatan matapos sumalpok ang fire truck sa puno,"Sugatan ang apat na fire volunteer matapos maaksidente ang kanilang sinasakyang fire truck sa Honorio Lopez Street, Balut, Tondo alas dose ng umaga ng Martes.  Paresponde ang mga bumbero na mula sa Maypajo, Caloocan sa isang sunog sa Vitas, Tondo nang mangyari ang aksidente.  Kuwento ng mga kasamahang fire volunteer ng mga biktima, iniwasan ng fire truck ang isang kotse na lumiko galing sa S. Del Rosario Street.  Para hindi umano mabangga ang kotse, napilitan umano ang driver ng fire truck na igiya pakaliwa ang sasakyan kaya nito nabangga ang isang puno.  Wasak ang kanang harapang bahagi ng fire truck.  Pinakamalubha raw sa mga nasugatan ay ang babaeng fire volunteer dahil lumaylay ang kanan nitong paa.  Ang tatlo namang iba pa ay nagtamo ng sugat sa ulo at mukha.  Rumesponde naman sa insidente ang mga ambulansiya at agad na isinugod sa ospital ang mga sugatang fire volunteer.  Iniimbestigahan na ng pulisya ang driver ng fire truck na si Narciso Cuaresma.","Sugatan ang apat na fire volunteer matapos maaksidente ang kanilang sinasakyang fire truck sa Honorio Lopez Street, Balut, Tondo alas dose ng umaga ng Martes.","Disyembre 11, 2018 9:36am GMT+08:00",https://www.gmanetwork.com/news/balitambayan/balita/677760/apat-na-fire-volunteer-sugatan-matapos-sumalpok-ang-fire-truck-sa-puno/story/
"Modus ng Glue Gang na panloloko sa mga ATM, nabisto sa Mandaue","Nabisto ng mga awtoridad ang modus sa ATM ng isang babaeng sinasabing miyembro ng tinaguriang Glue Gang sa Mandaue City.  Ayon sa ulat ni Chona Carreon ng Balitang Bisdak sa Balita Pilipinas Ngayon, nasa kustodiya na ngayon ng investigation and detective management division ng Mandaue City Police ang suspek na si Lunalyn De Pedro, 35 anyos, ng La Paz, Iloilo City.  Modus daw ni De Pedro na mag-alok ng tulong sa mga senior citizen na nahihirapang mag-withdraw ng pera , saka tatanungin ang PIN sa mabibiktma para siya na ang mag-input nito.  “Parang nagkakamali sa PIN number, sasabihin ng suspek ‘Ako na lang maglalagay ng PIN’ pero (sasabihin ng suspek) ‘Uy ayaw’,” sabi ng officer-in-charge ng Mandaue City Police na si Police Senior Superintendent Julian Entoma  Nilalagyan pala ni De Pedro ng glue ang ilang buton sa keypad ng ATM kaya tila hindi ito gumagana.  Dahil hindi makapagpasok ng tamang PIN at hindi rin ma-eject ang card na parang kinain na ng ATM, pinapayuhan ni De Pedro ang biktima na mag-report agad sa bangko.  Kapag nakaalis na ang biktima, si De Pedro na ang magwi-withdraw sa pera gamit ang PIN at card.  Nabisto si De Pedro nitong Lunes ng isang taga-bangko kung saan nakuhaan pa ang naka-face mask pang suspek na laging tumatambay sa ATM sa loob ng isang mall sa bayan.  Ayon sa pulisya, miyembro ng sindikato si De Pedro.  “Maraming nabibiktima. May tumawag sa akin na taga-Region 6. Sabi nila, Capiz, Bacolod, Iloilo. Nagagalit nga yung regional director nila kasi sa daming reklamo galling sa mga banking institutions,” sabi ni Entoma.  Inamin ni De Pedro na sangkot nga siya sa modus. Sabi niya, limang taon na raw niya itong ginagawa sa Iloilo at ngayon sa Cebu na siya nambibiktima.  “Matagal na kasi kaming hindi sinusuportahan ng asawa ko. Ako lang yung bumubuhay sa mga anak ko at nagpapaaral,” paliwanag ni De Pedro.  Pinaalalahanan naman ng awtoridad ang publiko na huwag basta-basta magtitiwala para hindi mabiktima.",Nabisto ng mga awtoridad ang modus sa ATM ng isang babaeng sinasabing miyembro ng tinaguriang Glue Gang sa Mandaue City.,"Disyembre 11, 2018 8:22pm GMT+08:00",https://www.gmanetwork.com/news/balitambayan/balita/677843/modus-ng-glue-gang-na-panloloko-sa-mga-atm-nabisto-sa-mandaue/story/
"Suspek sa pagpatay sa tauhan ng CIDG, naaresto na","Naaresto na ang suspek sa pagpatay sa isang pulis ng Criminal Investigation and Detection Group sa Pasig City.  Kinilala ang suspek na si Julius Panis, kapitbahay at tiyuhin ng biktimang si PO2 Manuel Melendres.  Binaril si Melendres gabi noong November 29 sa harap mismo ng kaniyang bahay.  Bitbit ang isang search warrant, sinalakay ng mga tauhan ng CIDG National Capital Region nitong Miyerkoles ng umaga ang bahay ni Panis.  Nakuha mula sa kanya ang isang air gun, dalawang kalibre .38 na baril, at isang rifle grenade at mga bala.  Itinanggi ng suspek na kaniya ang mga armas at hindi rin umano siya ang pumatay sa kanyang pamangkin na si PO2 Melendres.  Pero, ayon kay Shirley Melendres, misis ng biktima, nakita niya mismo si Panis na bumaril sa kaniyang mister.  Shirley Melendres, misis ng pinaslang na si PO2 Manuel Melendres ng CIDG Camp Crame, sinabing nakita niya mismo ang suspek na bumaril sa kanyang mister. | via     ""Si Julius (ang bumaril). Kitang-kita ko. I pretended na hindi (ko nakita) kasi mahaba ang kapit (na baril) niya, maikli lang ang mayroon kami"" giit ni Shirley.  May kasama pa umano si Panis na tatlong iba pa.  Agawan sa mana ang nakikita niyang motibo ng krimen.  Inaresto rin ng CIDG-NCR ang anak ni Panis na si Aaron Paul matapos namang mahulihan ng pampasabog sa bahay nito.  Ayon kay chief Inspector Benigno Meneses ng Eastern District Field Unit ng CIDG-NCR,  hindi nila nakita sa loob ng bahay ng suspek ang baril na ginamit ng gunman sa pagpatay kay Melendres.  Tadtad ng CCTV ang compound ng mga Melendres, ngunit, ayon sa kaanak ng suspek na may ari ng mga CCTV, hindi nakunan ang gunman dahil walang hard drive ang kanilang CCTV nang mangyari ang pamamamaril kay Melendres.  Sasampahan ng kasong illegal possession of firearms at explosives ang mag-amang Panis.",Naaresto na ang suspek sa pagpatay sa isang pulis ng Criminal Investigation and Detection Group sa Pasig City.,"Disyembre 12, 2018 2:12pm GMT+08:00",https://www.gmanetwork.com/news/balitambayan/balita/677932/suspek-sa-pagpatay-sa-tauhan-ng-cidg-pasig-naaresto-na/story/
"Martial law sa Mindanao, extended hanggang Dec. 31, 2019","Muling pinalawig ng isa pang taon ang umiiral na martial law sa Mindanao matapos na aprubahan ng Kongreso nitong Miyerkules ang hiling ni Pangulong Rodrigo Duterte.  Sa botong 235 na pabor at 28 ang tutol, isang abstention, idineklara sa joint session ng Kamara de Representantes at Senado na mananatili ang martial law sa Mindanao hanggang Disyembre 31, 2019.  Sa panig ng Senado, 12 senador ang bumoto para sa pagpapalawig ng martial law na binubuo nina Senate President Vicente Sotto III, Majority Leader Juan Miguel Zubiri, Sens. Gregorio Honasan II, Panfilo Lacson, Richard Gordon, Cynthia Villar, Grace Poe, Aquilino Pimentel III, Jose Victor Ejercito, Juan Edgardo Angara, Sherwin Gatchalian, at Manny Pacquiao.  Tumutol naman sina Senate Minority Leader Franklin Drilon, Sens. Francis Pangilinan, Paolo Benigno Aquino, Risa Hontiveros, at Francis Escudero. Tanging si Senate President Pro-Tempore Ralph Recto, ang hindi bumoto.  Sa panig ng Kamara, 223 kongresista ang bumuto para manatili ang umiiral na martial law sa Mindanao, at 23 ang tumutol.  Mayo 23, 2017 nang isailalim ni Duterte ang Mindanao sa martial law dahil sa pag-atake ISIS-inspired Maute group sa Marawi City.  Epektibo ang naturang martial law ng 60 araw lang pero pinalawig ito sa bisa ng pag-apruba ng Kongreso hanggang sa Disyembre 31, 2018. Pero bago pa man mapaso ang bisa, muling hiniling ng pamahalaan na manatilihin ang batas militar sa rehiyon dahil umano sa patuloy na banta ng mga armadong grupo tulad ng Abu Sayyaf group, Bangsamoro Islamic Freedom Fighters, Daulah Islamiyah, at iba pa.  Hindi naman nabigo ang Palasyo nang aprubahan ng Kongreso ang kahilingan nitong Miyerkules na palawigin ang batas militar na epektiba simula Enero 1, 2019 hanggang Disyembre 31, 2019.  Iginiit naman ng oposisyon na hindi na dapat palawigin ang martial law sa Mindanao dahil wala namang aktuwal na rebelyon na nangyayari sa rehiyon.—",Muling pinalawig ng isa pang taon ang umiiral na martial law sa Mindanao matapos na aprubahan ng Kongreso nitong Miyerkules ang hiling ni Pangulong Rodrigo Duterte.,"Disyembre 12, 2018 4:02pm GMT+08:00",https://www.gmanetwork.com/news/balitambayan/balita/677943/martial-law-sa-mindanao-extended-hanggang-dec-31-2019/story/
"Display na mga parol sa Muntinlupa, binutas at ninakaw ang mga bombilya","Wasak ang harapan ng ilang naka-display na parol at nawawala ang kanilang bombilya na palamuti sana ngayong kapaskuhan sa Barangay Tunasan, Muntinlupa City. Ang itinuturong salarin, mga estudyante umano.    Sa ulat ni Athena Imperial sa GMA News TV ""Balitanghali"" nitong Miyerkoles, inihayag ng mga residente at mga nagdaraang motorista ang kasiyahan sa mga puting parol sa Centennial Avenue dahil nakakadagdag ito sa diwa ng kapaskuhan.  ""Nakadaragdag siya ng spirit ng Christmas at saka 'yung liwanag niya na natutuwa 'yung mga bata,"" ayon kay Grace Alvaran, isang residente.  Ngunit kapansin-pansin na ilan sa mga nakahilerang parol ang butas at nawawala ang mga bombilya.  Sinabi ng isang nakausap ng GMA News, mga estudyante ang nasa likod ng paninira at pagkuha ng bombilya.  ""Binubutas po ng mga estudyante. Trip lang po,"" anang saksi.  Wala raw CCTV camera sa nasabing kalye, ayon sa mga opisyal ng barangay.  Sinabi ng mga awtoridad na makikipag-ugnayan na sila sa Public Order Safety Office ng Muntinlupa matapos malaman ang paninira ng mga nasabing palamuti.  Nangako naman si Lino Gutierrez, public service information head ng barangay na pababantayan na nila ang lugar.  ""Ipagbibigay-alam po talaga natin du'n sa nasabing principal ng school natin para masabihan ng mga teacher 'yung mga bata,"" patungkol ni Gutierrez sa mga pinaghihinalang naninira ng mga parol.--","Wasak ang harapan ng ilang naka-display na parol at nawawala ang kanilang bombilya na palamuti sana ngayong kapaskuhan sa Barangay Tunasan, Muntinlupa City. Ang itinuturong salarin, mga estudyante umano.","Disyembre 12, 2018 5:24pm GMT+08:00",https://www.gmanetwork.com/news/balitambayan/balita/677961/display-na-mga-parol-sa-muntinlupa-binutas-at-ninakaw-ang-mga-bombilya/story/
"2 menor de edad, sumemplang sa ninakaw nilang motorsiklo","Bigo ang dalawang kabataan na edad katorse at kinse na tuluyang matangay ang motorsiklo na kanilang ninakaw matapos silang sumempleng habang sakay nito sa Quezon City. Ang kanilang biniktima, kaibigan pa man din ng kanilang mga magulang.    Sa ulat ni Oscar Oida sa GMA News ""24 Oras"" nitong Miyerkules, nakunan sa CCTV ng Barangay Pansol, Quezon City ang dalawang menor de edad na suspek habang may binubutingting sa isang nakaparadang motorsiklo.  Kapag may dumadaan, tumitigil ang dalawa at kunwaring nakaistambay lang. Pero nang mapaandaw na nila ang motorsiklo, sumakay na ang dalawa at umalis.  Pero habang papatakas, nawalan sila ng balanse, bumangga at tuluyang sumemplang. Dahil sa nangyari, iniwan na lang nila ang motorsiklo.  Ayon kay Joseph Mahusay, chairman ng barangay, nagtago pa muna ang dalawa bago nila naaresto at saka ipinaubaya sa kinauukulan dahil mga menor de edad.  Sabi pa ng punong barangay, kahit mga menor de edad ay sanay at planado kung magnakaw ng motorsiklo ang dalawa dahil nagagawa nilang mapaandar ang sasakyan.  Kuwento naman ng may-ari ng motorsiklo na kaibigan pala ang mga magulang ng mga suspek, tatlong beses na siyang nanakawan ng motorsiklo.  Matagal na rin daw siyang duda sa dalawa pero ngayon ay nakatitiyak na siya matapos mahuli sa CCTV ang kanilang ginawang pagnanakaw.  ""Buti nga ngayon may CCTV na talagang naaktuhan talagang sila, talagang sila,"" ayon kay Amalia Pantas.  Kasalukuyang nasa youth home ang dalawang bata, habang ipinapasailalim naman sa seminar ang mga magulang nila. --","Bigo ang dalawang kabataan na edad katorse at kinse na tuluyang matangay ang motorsiklo na kanilang ninakaw matapos silang sumempleng habang sakay nito sa Quezon City. Ang kanilang biniktima, kaibigan pa man din ng kanilang mga magulang.","Disyembre 12, 2018 10:33pm GMT+08:00",https://www.gmanetwork.com/news/balitambayan/balita/677993/2-menor-de-edad-sumemplang-sa-ninakaw-nilang-motorsiklo/story/
"Online English teachers, kailangan sa China; kita, puwedeng umabot ng P80k kada buwan","Mangangailangan ng libu-libong online English teacher na Filipino ang China na maaari umanong kumita nang hanggang P80,000 kada buwan.    Sa ulat ni JP Soriano sa GMA News ""24 Oras"" nitong Miyerkules, sinabing kakailanganin ng China ang dagdag na mga online teacher para maturuan ang mahigit 200 milyong K to 12 students nila sa loob ng limang taon.  Si Angie Dutaro ay isa lang sa mahigit 16,000 Pinoy online English teachers ngayon na natanggap sa pinakamalaking online English education company sa China.  Ayon kay Dutaro, malaking tulong sa kaniya ang trabaho at naaalagaan pa niya ang kaniyang anak dahil nasa bahay lang siya habang tinuturuan ang kaniyang estudyanteng nasa China.  Sabi ni Jack Huang, Founder and CEO, 51Talk, plano nilang kumuha ng 100,000 Pinoy na online English teachers sa susunod na limang taon.  Dahil halos pareho ang time zone o oras ng Pilipinas at China, pasok din daw ito sa schedule ng mga mapipiling guro.  Ang makukuhang mga guro, maaari umanong kumita ng P50,000 hanggang P80,000 kada buwan depende sa dami ng magiging kliyente at husay sa pagtuturo.  Pinoy daw ang nais na kunin ng China na mga guro dahil maliban sa bihasa sa wikang Ingles ay matiyaga ring magturo at mga palakaibigan.  Walang rin umanong age limit sa aplikante basta mayroong high speed computer at stable ang internet.  Ang Department of Information and communications Technology (DICT), suportado ang online English education industry sa China dahil magbibigay ito ng pagkakakitaan para sa mga Pilipino nang hindi na kailangang mag-abroad.--","Mangangailangan ng libu-libong online English teacher na Filipino ang China na maaari umanong kumita nang hanggang P80,000 kada buwan.","Disyembre 12, 2018 11:39pm GMT+08:00",https://www.gmanetwork.com/news/balitambayan/balita/677999/online-english-teachers-kailangan-sa-china-kita-puwedeng-umabot-ng-p80k-kada-buwan/story/
"Door-to-door delivery ng droga, nabisto sa Cavite; 6 suspek, arestado","Arestado ang anim na suspek sa isinagawang operasyon kontra droga sa Cavite kung saan nabisto ang istilong door-to-door na delivery ng droga, ayon sa ulat ni John Consulta sa ""Balitanghali"" nitong Miyerkules.  Makikita sa surveillance video ng Bacoor Police ang transaksyon ng ilegal na droga sa tabi ng kalsada, kahit may dumadaang tao, tuloy pa rin ang pagbibilang ng pera at pag-aabot ng droga sa parokyano.  Nang makasakay na ng sasakyan ang mga suspek, hinabol na sila ng mga pulis Bacoor.  Nahuli sa operasyon ang anim na suspek, kabilang ang umano'y lider ng drug group na kinilalang si Grace Elarin.  Narekober sa kanila ang halos P400, 000 halaga ng shabu pati rin ang  sasakyang ginagamit nila sa door-to-door delivery.  “Nag-double time na rin sila kasi papasok ang kapaskuhan, kailangan nilang kumita,” sabi ng hepe ng Bacoor Police na si Police Superintendent Vic Cabatingan.  “Base sa information natin, wala silang pinipiling barangay. Kaya naalarma yung mga barangay captain natin dito, may kotseng pumapasok dito sa disoras ng gabi, pero araw natin sila nakuha,” sabi ng hepe.  Iginiit naman ng sinasabing lider ng drupo na si Elarin, napag-utusan lang daw siya na mag-deliver.  “Yung lider ,'di po namin alam. Call to call lang kasi. Wala po akong trabaho, tapos yung dalawa kong anak maliit pa,” sabi ng suspek.  Sinusuri na ng mga pulis ang mga cellphone ng mga naaresto para tugisin ang iba pa nilang kasamahan.  ""Sa tulong ng mga nakumpiskang cellphone ay tutuntunin natin ang supplier nila ng droga,"" sabi ng Cavite Provincial Police Office director na si Police Superintendent William Segun.","Arestado ang anim na suspek sa isinagawang operasyon kontra droga sa Cavite kung saan nabisto ang istilong door-to-door na delivery ng droga, ayon sa ulat ni John Consulta sa ""Balitanghali"" nitong Miyerkules.","Disyembre 12, 2018 4:37pm GMT+08:00",https://www.gmanetwork.com/news/balitambayan/balita/677954/door-to-door-delivery-ng-droga-nabisto-sa-cavite-6-suspek-arestado/story/
"Engkuwentro sa CDO na napatay ang isang PNP-HPG ng sinita nilang motorista, nahuli-cam","Patuloy na hinahanap ng mga awtoridad ang kasamahan ng isang motorista na bumaril at nakapatay sa isang tauhan ng Highway Patrol Group sa Cagayan De Oro City na sumita sa kanila dahil sa kaduda-dudang plaka sa kanilang sasakyan.    Sa ulat ni Joseph Morong sa GMA News ""24 Oras"" nitong Miyerkoles, ipinakita ang mga kuha ng CCTV at dashcam sa nangyaring insidente kung saan napatay si Senior Police Officer 1 Sergs de Constantine Maceren ng HPG-Region X.  Napatay din ng mga rumespondeng awtoridad ang motoristang suspek na nakilalang si Adelao Abdul Rahim, na sinasabing may-ari ng tindahan ng mga baril sa Marawi City.  Patuloy ang pinaghahanap ang isa pang suspek na nakatakas pero mayroon na umanong ""lead"" ang mga awtoridad sa pagkakakilanlan nito dahil nasa kostudiya nila ang babae na kasama ng mga suspek nang mangyari ang insidente.  Bago ang engkuwentro, makikita si Maceren na lumapit sa kotse ng mga suspek na nagpapagasolina. Nauna na raw sinita ang naturang sasakyan dahil sa kahina-hinala ang nakakabit na plaka sa kotse pero hindi sila tumigil.     Sa isa pang anggulo ng CCTV, makikita naman na papaalis na ang kotse ngunit muling huminto hanggang sa natumba na si Maceren.  Nagawa pang makatayong muli ni Maceren at nakapagpaputok pero natumba muli siya.  Nadala pa siya sa ospital pero binawian din ng buhay.  Kaagad naman na tumugon ang iba pang kasamahan ni Maceren na sakay ng kanilang patrol vehicle para habulin ang mga suspek.  Napatay kinalaunan si Rahim, at isang pulis pa ang nasugatan sa naturang engkuwentro.--",Patuloy na hinahanap ng mga awtoridad ang kasamahan ng isang motorista na bumaril at nakapatay sa isang tauhan ng Highway Patrol Group sa Cagayan De Oro City na sumita sa kanila dahil sa kaduda-dudang plaka sa kanilang sasakyan.,"Disyembre 12, 2018 8:38pm GMT+08:00",https://www.gmanetwork.com/news/balitambayan/balita/677984/engkuwentro-sa-cdo-na-napatay-ang-isang-pnp-hpg-ng-sinita-nilang-motorista-nahuli-cam/story/
"1 patay, 6 arestado sa magkakahiwalay ng operasyon kontra-droga","Patay ang isang tulak umano ng droga sa bayan ng Noveleta sa Cavite matapos mauwi sa engkwentro ang buy-bust operation na ikinasa ng pulisya.  Sa ulat ni Mariz Umali sa ""GMA News TV Balitanghali"" nitong Miyerkules, Nakahalata umano ang suspek na si alyas ""Tisoy"" na pulis ang ka-transaksyon niya kaya't bumunot daw ito ng baril.  Pinaputukan siya ng mga operatiba at napatay.  Ilang pakete ng shabu at marked money ang nakuha sa kaniya.  Samantala, nabulilyaso naman ang bentahan ng droga ng dalawang lalaki sa Balayan, Batangas.  Naaktuhan daw ng mga awtoridad ang isang tulak ng droga at kanyang parokyano na nag-aabutan ng shabu.  Hindi na itinanggi ng mga suspek na sina Andres Diano at Dioscoro Rico ang krimen.  Sinalakay naman ng mga operatiba ang isang drug den sa Iriga City, Camarines Sur.  Arestado ang apat na personalidad kabilang ang target ng operasyon na si Rey Manaog.  Ilang pakete ng shabu at ilang drograng nakabalot na sa foil ang nasamsam ng mga awtoridad sa bahay.  Mahaharap ang mga suspek sa kasong paglabag sa RA 9165 o Comprehensive Dangerous Drugs Act of 2002.",Patay ang isang tulak umano ng droga sa bayan ng Noveleta sa Cavite matapos mauwi sa engkwentro ang buy-bust operation na ikinasa ng pulisya.,"Disyembre 12, 2018 4:08pm GMT+08:00",https://www.gmanetwork.com/news/balitambayan/balita/677948/1-patay-6-arestado-sa-magkakahiwalay-ng-operasyon-kontra-droga/story/
"Bangkay na nakasilid sa garbage bag, natagpuan sa QC","Isang bangkay na nakasilid sa garbage bag ang natagpuan sa kahabaan ng C. P. Garcia Road sa Quezon City nitong Huwebes ng umaga, ayon sa ulat ni Jun Veneracion sa Dobol B sa News TV.  FLASH: Bangkay na isinilid sa garbage bag, natagpuan sa kahabaan ng C. P. Garcia Road sa Quezon City. | via     Agad na pinuntahan ng mga pulis ang lugar para i-proseso bilang crime scene matapos matanggap ang impormasyon mula sa mga residente hinggil sa natagpuang garbage bag.  Miyerkoles ng gabi pa araw napansin ng isang guwardiya ng UP Campus ang naturang garbage bag sa kalye na hindi naman daw kahina-hinala sa simula.  Pero kinabukasan ng umaga, dumating ang garbage truck na nangongolekta ng basura at may napahiyaw dahil tao pala ang laman ng bag.  Binuksan ang isang bahagi ng garbage bag at nakumpirma nga na katawan ng tao ang nakasilid sa loob nito.  Ayon sa mga residente, madalas na tapunan ng bangkay dati ang nasabing lugar. —","Isang bangkay na nakasilid sa garbage bag ang natagpuan sa kahabaan ng C. P. Garcia Road sa Quezon City nitong Huwebes ng umaga, ayon sa ulat ni Jun Veneracion sa Dobol B sa News TV.","Disyembre 13, 2018 9:18am GMT+08:00",https://www.gmanetwork.com/news/balitambayan/balita/678023/bangkay-na-nakasilid-sa-garbage-bag-natagpuan-sa-qc/story/
3 sasakyan nagkarambola sa Makati,"Nagkarambola and tatlong sasakyan sa intersection ng Ayala Extension at Metropolitan Avenue sa Makati City madaling-araw nitong Huwebes.  Isang SUV, AUV, at kotse ang sangkot sa insidente.  Batay sa inisyal na imbestigasyon ng mga awtoridad, nag-beat ng red light ang SUV na galing ng Ayala Extension patawid ng South Avenue.  Yung dalawa pang sasakyan ay galing sa Jupiter St. at patawid sa Metropolitan Avenue.  Naka-go na raw ang mga sasakyan na galing sa Jupiter kaya nabangga ng tumatawid na SUV. Wasak ang unahan ng kotse.  Pahayag ni Eric Cerezo, driver ng SUV, galing daw siyang party at aminadong nakainom siya.  Pero kaya niya pa naman daw magmaneho. Nanindigan din siyang naka-green and traffic light.  Wala namang nasaktan sa insidente.  Isasailalim sa test ang driver at kapag napatunayang nakainom nga ay sasampahan siya sa reklamong driving under the influence. Mahaharap din siya sa kasong reckless imprudence resulting in damage to property.",Nagkarambola and tatlong sasakyan sa intersection ng Ayala Extension at Metropolitan Avenue sa Makati City madaling-araw nitong Huwebes.,"Disyembre 13, 2018 10:08am GMT+08:00",https://www.gmanetwork.com/news/balitambayan/balita/678026/3-sasakyan-nagkarambola-sa-makati/story/
"Duterte, tiwala pa rin kay Diokno, ayon kay Panelo","Hindi umano pagbibigyan ni Pangulong Rodrigo Duterte ang panawagan ng Kamara de Representantes na sibakin sa puwesto si Budget Secretary Benjamin Diokno kaugnay sa usapin ng 2019 national budget.  Sa panayam ng mga mamamahayag nitong Huwebes, sinabi ni Presidential spokesperson Salvador Panelo na, ""the President continues to trust the Budget Secretary and the confidence reposed on him remains unimpaired.”  Gayunman, nirerespeto umano ng Palasyo ang sintemyento ng mga mambabatas na nagpasa ng resolusyon para ipanawagan kay Duterte na sibakin si Diokno kaugnay sa usapin ng 2019 budget.  Kinikilala umano ng Palasyo ang magandang record ni Diokno sa pagsisilbi sa gobyerno.  “As one of the administration's economic managers, President Duterte considers him as one of the best and brightest in his official family. Secretary Diokno's reputation as an upright, competent and honest public servant stays solid up to this day,” ayon pa kay Panelo.  Nitong Martes, isinalang sa ""Question Hour"" sa Kamara si Diokno dahil sa umano'y mga idinagdag na pondo sa Department of Public Works and Highways para 2019 nang hindi nalalaman ng kalihim ng kagawaran na si Mark Villar.  Nabigo rin umano si Diokno na ipaliwanag sa mga mambabatas kung papaano nakakuha ng bilyung-bilyong kontrata ang CT Leoncio Construction and Trading, kabilang sa Sorsogon kung saan kakandidato sa 2019 ang mga biyenan ng kaniyang anak.  Itinanggi naman ni Diokno ang mga alegasyon at iginiit na walang anomalya sa dagdag na pondo.  Ayon kay Panelo, may kapangyarihan naman ang mambabatas na ayusin ang anumang pagkakamali na nakita nila sa budget.  “Should it feel that there was irregularity in the allocation of the budget, it (Congress) can always correct it apart from having the option of recommending the filing of charges against those they deem are responsible for the transgressions should the same amount to a crime,” anang opisyal.  “In the same manner that the President doesn’t tell Congress who it will choose as its officers and how to go about it, we wish that its members return the same courtesy,” dagdag niya.--",Hindi umano pagbibigyan ni Pangulong Rodrigo Duterte ang panawagan ng Kamara de Representantes na sibakin sa puwesto si Budget Secretary Benjamin Diokno kaugnay sa usapin ng 2019 national budget.,"Disyembre 13, 2018 4:45pm GMT+08:00",https://www.gmanetwork.com/news/balitambayan/balita/678076/duterte-tiwala-pa-rin-kay-diokno-ayon-kay-panelo/story/
"Magkasintahan, nabiktima ng budol-budol sa Caloocan","Nabiktima ng budol-budol ang magkasintahang may-ari ng isang tindahan sa Barangay Bagong Silang, Caloocan City.  Sa ulat sa ""Balitanghali"" nitong Huwebes, makikita sa kuha ng CCTV ang pagbaba ng suspek na babae mula sa isang pulang kotse.  Pumasok siya sa isang tindahang pagmamay-ari ng mga biktima at doon na raw isinagawa ang modus.  Ayon sa biktimang si Lilian Quirante, bigla na lang daw sumulpot ang babae at umastang kakilala nila ng kanyang nobyo.  ""Bakit 'di ka nagpapa-rebond na sabi n'ya sa akin. Sabi ko rebond? Hindi kasi kaka-rebond ko lang. Sabi n'ya ay meron pala akong relo na ibebenta sayo,"" kwento ni Lilian.  Sabi raw ng suspek, P16,000 ang halaga ng relong dala niya pero bagsak-presyo na niyang ibebenta sa halagang P4,000 dahil gipit siya.  May dala pa umanong resibo ng relo ang babae.  ""Nawala ako sa sarili ko. Binigay ko na lang 'yung pera,"" sabi ni Lilian.  Nakaalis na raw ang suspek at natangay na ang P4,000 nang mahimasmasan ang mga biktima kaya't hindi na nila ito naabutan nang habulin nila.  Napag-alaman ding peke ang ibinentang relo ng suspek nang ipakilatis ng magkasintahan sa isang sanglaan.  Apat na minuto lang ang itinagal ng pakikipag-usap ng suspek sa mga biktima at nangyari ang insidente bago magtanghali.  Paalala ng mga awtoridad sa publiko ngayong magpapasko, huwag agad magtitiwala sa mga hindi kakilala lalo na kung may mga inaalok na hindi kapani-paniwala ang halaga.","Nabiktima ng budol-budol ang magkasintahang may-ari ng isang tindahan sa Barangay Bagong Silang, Caloocan City.","Disyembre 13, 2018 2:37pm GMT+08:00",https://www.gmanetwork.com/news/balitambayan/balita/678057/magkasintahan-nabiktima-ng-budol-budol-sa-caloocan/story/
"Lalaki, arestado sa pagbebenta raw ng video ng kaniyang pamangkin na ginagawan ng kalaswaan","Arestado ang isang lalaki matapos niyang tangkaing ibenta sa isang undercover agent ang video ng mga menor de edad na ginagawan niya ng kalaswaan. Ang mga biktima na edad walo at 11, pamangkin mismo ng suspek.      Ayon sa ulat ni John Consulta sa GMA News TV ""Balitanghali"" nitong Huwebes, sinabing naaresto si alyas ""Testor"" nang makipagkita sa undercover agent ng National Bureau of Investigation-Anti-Human Trafficking Division (NBI-AHTD), kasama ang International Justice Mission (IJM), sa isang kainan sa Taguig City.    Batay sa impormasyon mula sa NBI, kinukunan daw ni Testor ng video ang kaniyang mga pamangkin at ipinapagawa ang mga malalaswang porma. Minomolestiya rin umano ng suspek ang mga biktima habang ""live"" na nanonood ang mga kaniyang parokyano.    Sa ikinasang operasyon, humingi raw ang suspek ng cellphone bilang initial payment bago niya iabot ang mga video sa undercover agent ng NBI.       Nasagip naman sa hiwalay na operasyon ang dalawang batang biktima.  Kuwento ng magulang ng mga bata, hindi nila alam na matagal na palang nabibiktima ng tiyuhin ang kanilang mga anak.     Ayon sa hepe ng NBI AHTD, nauuwi sa pagiging biktima ng sexual tourism ang mga bata dahil ibinibigay raw sila sa mga dayuhang customer kapag nagtungo na sa Pilipinas.    Hinihikayat ang publiko na kaagad ipagbigay-alam sa mga awtoridad ang anumang uri ng online sexual exploitation o child trafficking sa kanilang mga lugar.--","Arestado ang isang lalaki matapos niyang tangkaing ibenta sa isang undercover agent ang video ng mga menor de edad na ginagawan niya ng kalaswaan. Ang mga biktima na edad walo at 11, pamangkin mismo ng suspek.","Disyembre 13, 2018 5:42pm GMT+08:00",https://www.gmanetwork.com/news/balitambayan/balita/678093/lalaki-arestado-sa-pagbebenta-raw-ng-video-ng-kaniyang-pamangkin-na-ginagawan-ng-kalaswaan/story/
"High-profile drug suspect, patay sa engkwentro sa Makati City","Hahainan lang sana ng search warrant ang isang suspek nang mauwi ito sa madugong operasyon ng mga awtoridad sa Makati City, ayon sa ulat ni Darlene Cay sa ""Balita Pilipinas Ngayon"" nitong Huwebes.  Nanlaban at gumanti daw ang suspek na si Rolando Abundo Jr. alyas Bagyo sa mga pulis na sumugod sa kanyang bahay sa Taylo Street sa Barangay Pio Del Pilar sa ilalim ng isang search warrant.  “Kung makita niyo, yung pinasukan nating kwarto kanina, ang daming butas,” sabi ni Philippine National Police chief Director General Oscar Albayalde.  “At ito ang baril niya. Ito ang ginamit niya, isang 40 caliber glock. Ito yung magasin niya na inubos sa entering party natin,” paliwanag pa ni Albayalde.  Tinitiktikan na raw ng mga pulis si Abundo simula pa noong 2016 dahil bukod sa big time drug pushing, hitman pa raw si Abundo ng mga malalaking tao.  “Most probably kung sino-sino ang nagha-hire sa kanya,” sabi ni Albayalde.  “And it is not very remote that he is also being hired by some big-time or influential people, but includes already unscrupulous politicians, probably probable candidates,” dagdag pa niya.  Humaharap din sa dalawang kaso ng murder ang suspek na kasalukuyang nasa preliminary investigation.  Nakuha sa kanyang bahay ang nasa 500 gramo ng hinihinalang shabu na nasa P3.4 milyon ang halaga, high-powered firearms, mga rifle, mga pistol, mga bala, hand grenade at bala ng grenade launcher.  Inimbitahan naman sa presinto ang walong kamag-anak at kapitbahay ni Abundo at itinuturing din sila ngayong persons of interest sa operasyon ng napatay na kaanak.  “They will be brought to the station for verification kasi itong mga ito ay by chance, nandito sila. We're not saying they are also guilty. They will be brought to the station for investigation,” sabi ni Albayalde.  Nasugatan pa ang dalawa sa kanila sa nangyaring putukan. Isinugod din sila sa ospital at hindi naman kritikal ang lagay.  Itinanggi ng ilan sa mga kaanak at kapitbahay na sangkot sila sa anumang ilegal na gawain ni Abundo.  “Kakarating ko lang dito galing sa bahay. Pinuntahan ko po ang girlfirend ko. Tapos paakyat na po ako ng hagdan, nagputukan bigla. Tapos nandun lang po ako sa taas. Tapos hinold ako dito,” sabi ni Leonell Lumberio.  “Bale yung anak ko po nandito sa labas kaya napatakbo po ako e. Hinold po ako dito,” sabi naman ng isa pang person of interest na si Rixon Pantoja.  “Wala po akong alam ma’am. Nagtatrabaho po akong maayos ma’am,” sabi pa niya.","Hahainan lang sana ng search warrant ang isang suspek nang mauwi ito sa madugong operasyon ng mga awtoridad sa Makati City, ayon sa ulat ni Darlene Cay sa ""Balita Pilipinas Ngayon"" nitong Huwebes.","Disyembre 13, 2018 6:01pm GMT+08:00",https://www.gmanetwork.com/news/balitambayan/balita/678097/high-profile-drug-suspect-patay-sa-engkwentro-sa-makati-city/story/
"‘Marijuana Queen,’ 12 iba pa, arestado sa buy-bust sa Cavite","Arestado sa buy-bust operation ang kinikilalang ""Marijuana Queen"" at 12 iba pang tulak at parokyano ng illegal na marijuana sa buy-bust operation sa Imus, Cavite.  Sa ulat ni Emil Sumangil sa ""24 Oras"" nitong Huwebes, makikita ang aktwal na pagdakip sa dalawang estudyante na kinilala bilang si Wendell Soliman at Francis Jacob Gallego sa Barangay Palico.   Nagtutulak umano ang dalawa ng marijuana na kanilang kinukuha kay Crisceg Campana dela Peña, and tinaguriang ""Marijuana Queen"" sa lugar.  Sa video galing sa mga operatiba, nakuha sa belt bag ng dalawang suspek ang isang bungkos ng pinatuyong dahon ng marijuana bukod pa sa mga nakasilid na sa pack at iba pang mga ebidensiya.  Ikinanta ng mga nahuling estudyante sa mga pulis ang kanilang source ng droga na si Dela Peña.  Sa follow-up operation, nahuli si Dela Peña, ang kapatid niyang si Cristine, ang umano'y kasabwat niyang si Rodelio Miranda Alcoba at walo pang mga parokyano.  Aabot raw sa P300,000 halaga na marijuana ang nakuha sa bahay ng source.  May ilang mga menor de edad did naw na nasa loob ng bahay nang isagawa ang raid.  Ayon sa Imus police, si Dela Peña ang tinatawag nilang ""Marijuana Queen.""  ""Kung tawagin dito 'yan 'Marijuana Queen' kasi talagang ang pinipinsala niyan kabataang mga estudyante,"" sabi ni Police Superintendent Junar Alamo, hepe ng Imus police.  Ipinaliwanag din ng opisyal Alamo ang ilan sa mga palatandaang lulong sa marijuana ang isang tao. ""'Pag naka-ano ka ng marijuana, karaniwan diyan mata mo, pulang pula, malakas kumain. Iba-iba trip niyan, parang uneasy naman at balisa.""  Ayon sa pulisya, mapipigilan ang paglaganap ng marijuana sa kabataan kung magulang mismo ang tututok sa kanilang mga anak.","Arestado sa buy-bust operation ang kinikilalang ""Marijuana Queen"" at 12 iba pang tulak at parokyano ng illegal na marijuana sa buy-bust operation sa Imus, Cavite.","Disyembre 13, 2018 8:52pm GMT+08:00",https://www.gmanetwork.com/news/balitambayan/balita/678119/marijuana-queen-12-iba-pa-arestado-sa-buy-bust-sa-cavite/story/
"Mga baril, hinihinalang shabu nasamsam sa Quezon City raid","Nasamsam ng mga awtoridad sa raid sa umano’y isang drug den sa Quezon City ang mga baril at mga sachet ng hininihalang shabu maaga nitong Biyernes ng umaga.  Bitbit ang search warrant, sinalakay ng mga pulis ang isang bahay sa Kamuning Road na ginagawa umanong drug den, dakong alas-kwatro ng madaling-araw.  Naabutan sa bahay ang subject ng warrant na si Raymond Reyes at iba pang mga lalaki sa loob ng isang kuwarto.  Tumambad sa mga awtoridad and apat na baril, mga bala, at isang wallet na may laman na umano’y shabu. Nagpapatuloy pa ang search operation.  Mahaharap naman ang suspek sa mga kasong illegal possession of firearms at paglabag sa Comprehensive Dangerous Drugs Act of 2002.",Nasamsam ng mga awtoridad sa raid sa umano’y isang drug den sa Quezon City ang mga baril at mga sachet ng hininihalang shabu maaga nitong Biyernes ng umaga.,"Disyembre 14, 2018 11:00am GMT+08:00",https://www.gmanetwork.com/news/balitambayan/balita/678157/mga-baril-hinihinalang-shabu-nasamsam-sa-quezon-city-raid/story/
"Limang kabataan, nagnakaw ng P200,000 para ipanglaro sa online game","Limang kabataan ang umamin na nagnakaw ng halagang umabot sa P200,000 sa Davao del Norte para lamang makapaglaro ng online game.  Ayon sa ulat ni Emil Sumangil sa ""Balitanghali,"" nahuli ang mga kabataan na may edad na 10 hanggang 14 anyos dahil lumabag ang mga ito sa curfew hours.  Nauna nang nakita sa CCTV ang mga kabataan na patungo sa isang opisina kung saan nila umano ginawa ang pagnanakaw.  Ibinaling pa ng mga ito ang CCTV palayo sa kanila para hindi makita ang kanilang mga susunod na hakbang.  Dinala ang mga bata sa Department of Social Welfare and Development para isailalim sa rehabilitation program.  Ayon sa pulisya, nasangkot na rin sa kaso ng pagnanakaw ang limang kabataan sa Panabo City, Davao del Norte noong isang buwan.","Limang kabataan ang umamin na nagnakaw ng halagang umabot sa P200,000 sa Davao del Norte para lamang makapaglaro ng online game.","Disyembre 14, 2018 4:50pm GMT+08:00",https://www.gmanetwork.com/news/balitambayan/balita/678189/limang-kabataan-nagnakaw-ng-p200-000-para-ipanglaro-sa-online-game/story/
"P7-M halaga ng hinihinalang shabu, nasabat sa Cotabato City","Timbog sa buy-bust operation ang isang lalaki na tulak umano ng droga sa Cotabato City.  Tinatayang nagkakahalaga ng P7 million ang ilegal na droga na nasabat mula sa suspek.  Ayon sa ulat ng GMA News TV ""Balitangali"" nitong Biyernes, naaresto sa operasyon si Mhads Luminog Mamintal habang nakatakas ang kasama niya na kinilala lang bilang ""Abdul.""  Matagal na raw minamanmanan ng Philippine Drug Enforcement Agency (PDEA) si Mamintal bago nila ikinasa ang operasyon nitong Huwebes .  Nasabat mula kay Mamintal ang isang bag na naglalaman ng tinatayang nasa P7 million halaga ng hinihinalang shabu, pero dumepensa ang suspek na ipinaabot lang ang bag sa kanya.  Jaro, Iloilo City  Naulat rin nitong Biyernes ang pag-aresto sa apat oang mga drug suspek sa Jaro, Iloilo City na kamag-anak umano ng  drug lord na si Miriam Odicta na napatay noong 2016.  Kabilang sa mga inaresto si Nilda Regalado, ang asawa niyang si Arnold at ang dalawa pa niyang kapatid.  Sinalakay ng PDEA sa kanilang bahay at dito nasabat ang mahigit P600,000 halaga ng hinihinalang shabu at matataas na kalibre ng baril.  Itinanggi ng mga naaresto na sangkot sila sa ilegal na droga, at iginiit nilang may mga nawawala silang mga gamit pagkatapos ng operasyon.  Iginiit naman ng mga awtoridad na walang iregularidad na nangyari at paninira lang ang mga paratang ng mga suspek.  Legazpi, Albay   Arestado rin dahil sa droga ang tatlong mag-ama sa Legazpi, Albay.  Nasabat mula sa kanila ang P107,000 halaga ng hinhinalang shabu.  Miyembro raw ang mga mag-ama ng isang drug group pero walang pahayag dito ang mga inarestong suspek.",Timbog sa buy-bust operation ang isang lalaki na tulak umano ng droga sa Cotabato City.,"Disyembre 14, 2018 4:58pm GMT+08:00",https://www.gmanetwork.com/news/balitambayan/balita/678212/p7-m-halaga-ng-hinihinalang-shabu-nasabat-sa-cotabato-city/story/
"BuCor chief Faeldon, naghain umano ng leave of absence matapos madakip sa drug raid ang anak","Naghain na umano ng leave of absence si Bureau of Corrections Director General Nicanor Faeldon matapos madakip ng mga awtoridad ang kaniyang anak sa isang drug raid sa Naga City.    Sa ulat ng GMA News TV ""Quick Response Team"" nitong Biyernes, sinabi ni Faeldon sa pahayag na wala siyang nalalaman sa kinasangkutang kontrobersiya ng anak niyang si Faeldor Jr.    Hindi rin daw siya kinontak ng anak at maging ng mga awtoridad tungkol sa nangyari at hindi raw tatangkain ng opisyal na impluwensyahan ang kaso.  Sabi pa ng nakatatandang Faeldon na siya mismo ang ""tatapos"" sa kaniyang anak kung mapatutunayan na sangkot ito sa droga.  Sa isang panayam sa telebisyon, sinabi rin ni Faeldon na magbibitiw siya sa puwesto kung mapatutunayang guilty ang anak niya.     JUST IN: Usec. Nicanor Faeldon, Bureau of Corrections director general, naghain ng leave sa trabaho sa gitna ng pagkakaaresto sa kanyang anak sa hinihinalang drug den sa Brgy. Mabolo, Naga City.      Samantala, tumanggi na muna na magkomento si Justice Secretary Menardo Guevarra sa naturang usapin hanggang wala pa umanong dagdag na detalye.  Ayon naman kay Justice Undersecretary Mark Perete, pag-aaralan muna ng DOJ ang inihain na ""leave ni Faeldon.  Tiniyak naman ng Malacañang na walang whitewash na mangyayari sa imbestigasyon tungkol sa nakababatang Faeldon.  Ang nakatatandang Faeldon ang nakaupong Customs Commissioner noong makalusot sa BOC ang P6.4 bilyong shabu shipment  na kinalaunan ay natunton sa isang bodega sa Valenzuela noong 2017.  Dati nang itinanggi ni Faeldon na sangkot siya sa droga.  Una rito, sinabing   sa bahay ng kaniyang nobya sa Naga City nang isagawa ng mga pulis ang pagsalakay nitong Biyernes ng umaga.--",Naghain na umano ng leave of absence si Bureau of Corrections Director General Nicanor Faeldon matapos madakip ng mga awtoridad ang kaniyang anak sa isang drug raid sa Naga City.,"Disyembre 14, 2018 7:23pm GMT+08:00",https://www.gmanetwork.com/news/balitambayan/balita/678229/bucor-chief-faeldon-naghain-umano-ng-leave-of-absence-matapos-madakip-sa-drug-raid-ang-anak/story/
Kargang bata ginamit upang takpan mga ninakaw sa Caloocan,"Isang lalaki at isang batang babae ang nahagip ng CCTV camera na sumalisi at nagnakaw ng ilang gamit sa isang pwesto sa Bagong Silang, Caloocan.  Ayon sa ulat ni Marisol Abdurahman sa ""24 Oras"", kinarga ng suspek ang bata upang takpan ang kinuha raw nilang power tool at iba pang mga produkto.  Nagkakahalaga daw ng P4,500 ang ninakaw ng mga gamit.  ""Nakatalikod po lahat, siguro asawa ko at saka si nanay. Tapos di niya po napansin,"" sabi ng may-ari na si Lorna Morden.  ""Kino-cover niya talaga yung bata at saka yung bata alam niya po talaga kasi yapos na yapos sa ano niya e,"" dagdag pa niya.  Inireklamo na ni Morden sa barangay ang nangyari.  ""Galing lang po lahat sa utang 'yun ma'am. Pinapaikot lang po,"" sabi Morden.","Isang lalaki at isang batang babae ang nahagip ng CCTV camera na sumalisi at nagnakaw ng ilang gamit sa isang pwesto sa Bagong Silang, Caloocan.","Disyembre 14, 2018 8:39pm GMT+08:00",https://www.gmanetwork.com/news/balitambayan/balita/678238/kargang-bata-ginamit-upang-takpan-mga-ninakaw-sa-caloocan/story/
"Pagawaan ng pekeng sigarilyo, sinalakay; ilang Chinese, kasamang nadakip","Sinalakay ng mga operatiba ng National Bureau of Investigation (NBI) at Bureau Internal Revenue (BIR)  ang pagawaan ng pekeng sigarilyo sa Pangasinan, kung saan kabilang sa 28 nadakip ay mga Tsino.    Sa ulat ni John Consulta sa GMA News ""24 Oras"" nitong Miyerkules, inabutan ng mga operatiba ng Intellectual Property Rights Division ng NBI-Dagupan at BIR ang mga trabahador ng pagawan na abala sa pagre-repack ng mga bagong gawang pekeng sigarilyo.  Ang naturang pagawaan na pinapatakbo umano ng mga Tsino ay kaya raw makagawa ng 20,000 na stick ng sigarilyo sa loob lang ng isang araw.  Ang mga pekeng sigarilyo, ibinabagsak umano sa mga probinsiya sa Region 1, Region 3 at maging sa Metro Manila.  Bukod sa mga pekeng sigarilyo, nakumpiska rin ang kahon-kahong pekeng tax stamps na ikinalulugi ng gobyerno ng milyun-milyong piso.  Ayon kay Glenn Ricartem hepe ng NBI-IPRD,  maaaring magdulot ng panganib sa kalusugan ng tao ang mga pekeng sigarilyo dahil hindi siguradong dumaan sa quality control ang mga materyal na ginagamit sa mga pekeng sigarilyo.  Napag-alaman na ilan taon na umanong nag-ooperate ang pabrika na gumamit pa ng piggery bilang prente sa kaniyalng operasyon.  Sa isa pang operasyon, sinalakay naman ang lugar kung saan inilalagay ang mga ""raw"" materials na dinadala sa pagawaan ng gawing pekeng sigarilyo.  Pawang mga taga-Mindanao raw ang mga na-recruit na mga Pinoy na pinagbabawalang makipagkwentuhan sa mga residente sa barangay.  Ang isa sa mga naaresto, inaming itinigil ang paggamit ng sigarilyo dahil ""pangit"" ang lasa.--","Sinalakay ng mga operatiba ng National Bureau of Investigation (NBI) at Bureau Internal Revenue (BIR)  ang pagawaan ng pekeng sigarilyo sa Pangasinan, kung saan kabilang sa 28 nadakip ay mga Tsino.","Nobyembre 28, 2018 11:42pm GMT+08:00",https://www.gmanetwork.com/news/balitambayan/balita/676473/pagawaan-ng-pekeng-sigarilyo-sinalakay-ilang-chinese-kasamang-nadakip/story/
"51-anyos na ginang, patay matapos maatrasan ng truck","Nasawi ang isang 51-anyos na babae matapos maatrasan at magulungan ng truck sa San Fernando City, La Union.  Ayon sa pulisya, napansin na lang ng driver ang ginang na pumailalim sa truck nang sumigaw  ang mga nakakita sa insidente.  Sa ulat ni Glam Calicdan-Dizon sa GMA News TV ""Balita Pilipinas Ngayon"" nitong Biyernes, kinilala ang biktima bilang si Anastacia Renon.  Naghihintay lang daw siya ng masasakyang bus sa kahabaan ng Marcos Highway sa Barangay Sevilla nang maatrasan ng truck driver na si Christopher Orejudos.  Ayon sa imbestigasyon, magpapakarga sana ng gasolina si Orejudos pero umatras siya para pumunta sa ibang gas station nang malaman niyang mataas ang presyo.  ""Kaya noong umatras siya hindi na niya namalayan na ito pa lang nahagip na niya itong matandang babae hanggang pumailalim, na parang nalaman na lang niya noong sumigaw na 'yung mga tao na nakakita doon sa may insidente,"" sabi ni Police Inspector Roy Toyoken ng San Fernando City police PIO.  Rumesponde ang pulisya at rescue team at nadala pa sa ospital si Renon, pero kalauna'y namatay din ito.  ""Dinala namin sa may ITRMC Hospital ... kasi nagulungan talaga 'yung katawan niya, doon na talaga namatay sa ospital,"" sabi ni Toyoken.  Hindi na nagsampa ng kaso ang pamilya ng nasawi laban sa truck driver.  Ayon kay Ronnie Renon, asawa ng biktima: ""Di daw niya nakita. Tapos tinanong ko sa kanya kung wala siyang pahinante, [Sabi niya] 'Meron', 'Ba't di siya bumaba', 'ka ko.""  Nangako naman ang driver na tutulungan niya ang pamilya Renon sa mga gastusin.","Nasawi ang isang 51-anyos na babae matapos maatrasan at magulungan ng truck sa San Fernando City, La Union.","Disyembre 14, 2018 6:38pm GMT+08:00",https://www.gmanetwork.com/news/balitambayan/balita/678219/51-anyos-na-ginang-patay-matapos-maatrasan-ng-truck/story/
Butanding lumangoy sa tabi ng bangka sa Camarines Sur,"Namataan ang isang butanding o whale shark na sumasabay habang lumalayag ang isang bangka sa Pararao, Balatan, Camarines Sur.  Sa ulat ng ""Balita Pilipinas"" nitong Huwebes, makikita ang video na kuha ni Ryan Cediño kung saan nakikisabay ang dambuhalang isda sa galaw ng sasakyan.  Isinaad ng Bureau of Fisheries and Aquatic Resources na kadalasang nagpapakita ang mga butanding sa Bicol region tuwing Disyembre hanggang Hulyo, para kumain ng mga lamang dagat.  Nagpaalala naman ang BFAR na ang mga butanding ay protected endangered species, kaya may parusa sa mga nanghuhuli, nananakit, kumakain o umaabuso sa mga ito.","Namataan ang isang butanding o whale shark na sumasabay habang lumalayag ang isang bangka sa Pararao, Balatan, Camarines Sur.","Nobyembre 29, 2018 8:56pm GMT+08:00",https://www.gmanetwork.com/news/balitambayan/balita/676576/butanding-lumangoy-sa-tabi-ng-bangka-sa-camarines-sur/story/
Plebo ng PNPA ‘isolated’ sa kampo dahil sa kasong attempted rape,"Isolated ngayon sa loob ng Phlippine National Police Academy sa Camp Castañeda sa Silang, Cavite ang isang plebo o 4th class cadet, matapos siyang arestuhin noong Nov. 5 para sa kasong attempted rape.  Inaresto ang plebo sa loob mismo ng kampo sa bisa ng isang warrant of arrest na inilabas ng Palawan Regional Trial Court.  Ayon kay PNPA director Chief Superintendent Chiquito Malayo, ginawa ng plebo ang krimen noong hindi pa ito nakakapasok sa PNPA.  Naisampa ang kaso noong naging ganap na itong kadete  Agad nakapagpiyansa ang plebo matapos itong i-turnover sa Silang Municipal Police Station  Tumanggi muna si Malayo na pangalanan ang naturang plebo.  Pinadadalo pa rin naman anya ito sa mga klase kahit nasa ilalim ng isolation habang iniimbestigahan.","Isolated ngayon sa loob ng Phlippine National Police Academy sa Camp Castañeda sa Silang, Cavite ang isang plebo o 4th class cadet, matapos siyang arestuhin noong Nov. 5 para sa kasong attempted rape.","Nobyembre 29, 2018 4:59pm GMT+08:00",https://www.gmanetwork.com/news/balitambayan/balita/676539/plebo-ng-pnpa-isolated-sa-kampo-dahil-sa-kasong-attempted-rape/story/
"Kasambahay, natagpuang patay sa Pasig at hinihinalang ginahasa","Isang kasambahay ang natagpuang patay sa bahay ng kaniyang amo sa Pasig City. Ang biktima na nakabalot sa kutson at bedsheet, hinihinalang nasa dalawa o tatlong buwan nang patay bago natagpuan.  Ayon sa ulat ni Emil Sumangil sa “24 Oras”, kinilala ang 37-anyos na biktima na si Amelia Villacarlos Firmeza.  Ang anak na balikbayan ng kaniyang amo ang nakadiskubre sa nangangamoy na bangkay ng biktima nitong Lunes.  Sa obserbasyon ng Philippine National Police-Scene of the Crime Operatives (PNP-SOCO), ""mummified"" na ang bangkay ni Firmeza dahil nangingitim at tuyot na ito nang matagpuan.  Tantiya rin ng PNP-SOCO, dalawa hanggang tatlong buwan nang patay ang biktima.  Hindi pa matukoy kung ano ang ikinamatay ng kasambahay, at tumanggi rin munang magbigay ng pahayag ang PNP Crime Laboratory.  Pero batay sa paunang resulta ng imbestigasyon ng pulis, tuklap ang kanang pisngi ng biktima at mayroon din nakitang mga butas sa iba't ibang bahagi ng kaniyang katawan at leeg.  Aalamin kung ang naturang mga sugat ay likha ng bala o patalim.  Susuriin din ang mga suot ng biktima na may bakas ng mga dugo at aalamin kung may naiwang semilya dahil sa hinalang pinagsamantalahin din ang kasambahay.  Sampung taon na raw na nagsilbing kasambahay ang biktima sa kaniyang amo.  Ayon sa isang kapitbahay,  pala-kaibigan ang biktima kaya nagtaka sila nang hindi na nila ito nakikita.  “Matagal po namin siyang hindi nakikita, kaya nagulat kami na may nangyari sa kanya,” sabi ng isang kapitbahay na tumangging ibigay ang pangalan.  Ang kaibigan naman ng biktima na kinilalang si Melba Polongasa, nagpadala raw ng mensahe kay Firmeza sa pamamagitan ng Facebook chat pero hindi raw ito sumagot.  “Napansin ko, di ko na siya nakikita sa timeline lagi, nagtaka ako, tinanong ko yung isang kaibigan namin, bakit si Amy, parang may problema yata?,” dagdag pa niya.  Itinuturing ngayong persons of interest ng Pasig police ang amo ng biktima na si Rene Muñoz at ang anak nitong si Lance.  Itinanggi ng nakatatandang Muñoz na may kinalaman siya sa insidente dahil nasa Cebu na raw siya simula pa noong Abril dahil nandoon ang kanilang negosyo.  Sinubukan ng GMA News na hingan ng pahayag ang mag-ama ngunit hindi sila nadatnan sa kanilang bahay.--","Isang kasambahay ang natagpuang patay sa bahay ng kaniyang amo sa Pasig City. Ang biktima na nakabalot sa kutson at bedsheet, hinihinalang nasa dalawa o tatlong buwan nang patay bago natagpuan.","Nobyembre 28, 2018 9:57pm GMT+08:00",https://www.gmanetwork.com/news/balitambayan/balita/676462/kasambahay-natagpuang-patay-sa-pasig/story/
"4 na Tsinong dinukot ng kapwa Tsino, nailigtas","Nasagip ng mga awtoridad ang ilang Tsino na kinidnap ng mga kapwa nila Tsino sa Pilipinas.  Ayon sa ulat sa ""GMA News TV Quick Response Team"" nitong Huwebes, nailigtas ng Philippine National Police (PNP) at National Bureau of Investigation (NBI) ang mga biktimang sina Wei Ming Sun at Yi Chen sa Las Piñas.  Pumunta raw sa Pilipinas noong ika-8 ng Nobyembre ang dalawa matapos silang ayaing mamuhunan sa bansa ng mga kapwa-Tsino na kidnapper pala.  Pagkasundo raw sa kanila sa paliparan ay idineretso na agad sila sa safehouse kung saan sila sinaktan.  Ipinadala umano ng mga suspek sa kani-kanilang pamilya ang video ng pananakit kaya't nakapagbigay ng P14 milyon ang kanilang mga pamilya.  Kabilang sa mga nakuha sa safehouse ang mga posas, taser, at pamalong baton.  Dalawang iba pang Tsino ang nasagip sa naturang bahay pero iba naman ang modus na ginamit sa pagdukot sa kanila.  Ayon sa mga biktimang sina San Jiu Li at Li Mei Wu, pinilit silang magsugal ng mga suspek hanggang sa mabaon sila sa pagkakautang.  Sinaktan din sila at kinuhanan ng litrato ang mga latay sa kanilang katawan para makahingi ng ransom sa kanilang mga pamilya sa China.  Banta ng mga kidnapper, hindi ititigil ang pananakit hangga't hindi nakapagpapadala ng P1 milyon ang pamilya ng mga biktima.  Arestado sa operasyon at mahahrap sa kasong kidnapping at serious illegal detention ang apat na Chinese national na tanging tourist visa lamang ang hawak.  Labas-masok daw sa bansa ang mga suspek at laging laman ng mga Casino sa Pasay City.  Ayon sa mga awtoridad, magkakasa sila ng follow-up operation para mahuli ang malalaking lider ng grupo.",Nasagip ng mga awtoridad ang ilang Tsino na kinidnap ng mga kapwa nila Tsino sa Pilipinas.,"Nobyembre 29, 2018 9:18pm GMT+08:00",https://www.gmanetwork.com/news/balitambayan/balita/676578/4-na-tsinong-dinukot-ng-kapwa-tsino-nailigtas/story/
"Van sa parking lot, may lamang sangkap para sa P4-B halaga ng shabu","Nasabat ng mga operatiba ang mga gamit sa paggawa ng shabu sa isang van na 19 araw nang nakaparada sa parking lot sa Pasig City.  Dalawang lalaki ang arestado, kabilang ang isang Korean national.  Sa ulat ni Darlene Cay sa GMA News TV ""Balita Pilipinas"" nitong Huwebes, sinabing natagpuan sa sasakyan ang 26 sako ng umano'y ephedrine na sangkap sa paggawa ng shabu, kahon-kahong acetone, mga pansala, flasks, planggana at iba pang gamit nang buksan ng pulisya ang van.  Nakita rin ang mga lalagyang may mga substance na suspetsa ng mga awtoridad ay ginagawa nang shabu.  Sa tantiya ng mga pulis, mahigit 300 kilo ng shabu ang maaaring magawa mula sa mga gamit at sangkap.  Posible daw umabot sa mahigit P4 bilyon ang halaga ng shabu na maaring magawa mula sa mga sangkap.  Sinabi ni NCRPO chief Police Director Guillermo Eleazar na isinagawa nila ang operasyon matapos ang kanilang surveillance sa isa umanong big time drug manufacturer sa bansa.  Arestado si Marvin Yu Miyerkoles ng madaling araw sa Bagong Barrio, Caloocan.  ""Pagkatapos nating maaresto siya, nakakuha tayo ng information that led to another buy-bust operation. So the subject of that operation is this Korean national, Kim Jong He.""  Arestado naman si Kim sa San Juan City.  Bukod pa rito, nakuha pa mula sa dalawang suspek ang 500 gramo ng shabu umano na humigit kumulang P3.7 milyon ang halaga.  Tumangging magbigay ng pahayag si Kim samantalang si Yu, sinabing driver lang siya ng Koreano.  ""Driver lang po sir. Hindi po, 'yun lang po pinapadala sa akin,"" saad ni Yu.  Patuloy ang imbestigasyon ng mga awtoridad kung may malaking grupo o sindikato na nasa likod nito.  ""The follow-up investigation that we will be conducting is saan ba galing ito, at meron ba silang pinanggalingan na crime na clandestine laboratory for us to check kung nasaan 'yon,"" saad ni Eleazar.",Nasabat ng mga operatiba ang mga gamit sa paggawa ng shabu sa isang van na 19 araw nang nakaparada sa parking lot sa Pasig City.,"Nobyembre 29, 2018 9:41pm GMT+08:00",https://www.gmanetwork.com/news/balitambayan/balita/676581/van-sa-parking-lot-may-lamang-sangkap-para-sa-p4-b-halaga-ng-shabu/story/
"Lalaking papasakay sa bus, patay matapos magitgit ng isa pang bus sa EDSA","Patay ang isang pasahero na papasakay pa lang ng bus matapos magitgit at tuluyang masagasaan ng isa pang katapat na bus sa EDSA, ayon sa ulat ni Mark Makalalad sa Super Radyo dzBB nitong Sabado.     Lalaking papasakay sa pampasaherong bus, patay matapos magitgit ng isa pang pampasaherong bus sa Edsa-Guadalupe, Makati. l via        Pasakay na sana ang biktima sa pampasaherong bus nang magitgit ito ng isa pang pampasaherong bus alas sais ng gabi sa northbound lane ng EDSA-Guadalupe, ayon sa Makati Police.  Naisugod pa sa Ospital ng Makati ang biktima na si Luis Oracion, pero matapos ang ilang minuto agad din itong binawian ng buhay.  Nasa kustodiya na ng Makati Police ang mga drayber ng dalawang bus na sangkot sa aksidente.  Kinilala sila na sina Marlon Solis, 46, at Dominador Tobias, 68.","Patay ang isang pasahero na papasakay pa lang ng bus matapos magitgit at tuluyang masagasaan ng isa pang katapat na bus sa EDSA, ayon sa ulat ni Mark Makalalad sa Super Radyo dzBB nitong Sabado.","Disyembre 2, 2018 3:08pm GMT+08:00",https://www.gmanetwork.com/news/balitambayan/balita/676775/lalaking-papasakay-sa-bus-patay-matapos-magitgit-ng-isa-pang-bus-sa-edsa/story/
"Sobrang exposure ng mga bata sa gadgets, posibleng magdulot ng ‘speech delay’","Maaring maging sanhi ng ""speech delay"" sa mga bata ang sobrang exposure nila sa gadgets kagaya ng mga cellphone at tablet, ayon sa mga eksperto ng Philippine Association of Speech Pathologists (PASP).  Sa ulat ni Lei Alviz sa ""24 Oras"" nitong Biyernes, ipinaliwanag ng isang speech-language therapist na ""one-way"" lang ang nakukuhang komunikasyon ng bata pagdating sa mga gadget.  ""Children learn by exploring their world. They explore it through their senses. Ngayon, 'yang gadget, hindi 'yan totoong mundo,"" sabi ni Rosanna Angeles.  Ayon sa PASP, dapat daw ay iwasan na ma-engganyo ang mga bata sa gadgets, lalo na ang mga batang edad dalawa pababa.  Dapat rin daw ay parating kinakausap ang mga anak mula sa pagkasanggol pa lang, lalo na sa mga edad na anim na buwan hanggang sa isang-taong-gulang.  Dito raw kasi ang tinatawag na ""language spurt"" o ang panahon kung kailan malaki ang development sa pagsasalita.  Payo rin ng mga esperto, iwasan ang paggamit sa gadget sa mga batang  mas bata sa 18 buwan, maliban sa pag-video chat.  Para sa mga magulang na gustong ipakilala ang digital media sa kanilang anak na 18 buwan hanggang dalawang taon, dapat raw ay pumili ng quality programming at ipaliwanag sa mga bata ang kanilang pinanonood.  Para naman sa mga batang dalawa hanggang limang taon, dapat raw limitahan ang screen time sa isang oras sa isang araw sa mga ""high quality"" program.  Ikinuwento ng isang ina ang mga napansin niyang mga pagbabago sa kaniyang anak na gumagamit ng gadget kahit pa educational video ang pinanonood nito.  ""Kaunti pa lang 'yung words, hindi pa siya masyadong nag-ta-try mag-salita and parang the eye contact, I was losing it,"" sabi ni Amanda Nograles-Santiago.  ""The pedia said 'has he been exposed to gadgets?' Sabi ko 'oo,' Sabi niya tanggalin daw 'yon kasi, apparently, their brains are not yet mature enough or they're not yet wired to process that kind of stimulation from media and from the gadgets,"" dagdag niya.  Ayon sa magulang, malaki raw ang ipinakitang improvement ng bata matapos nilang limitahan ang paggamit niya ng gadget.  Paliwanag ni Angeles: ""Nothing can replace you talking with your child. Nababasa rin niya 'yung mukha mo, 'yung expression mo -- all of these things. You need to be able to communicate.""","Maaring maging sanhi ng ""speech delay"" sa mga bata ang sobrang exposure nila sa gadgets kagaya ng mga cellphone at tablet, ayon sa mga eksperto ng Philippine Association of Speech Pathologists (PASP).","Nobyembre 30, 2018 11:30pm GMT+08:00",https://www.gmanetwork.com/news/balitambayan/balita/676679/sobrang-exposure-ng-mga-bata-sa-gadgets-posibleng-magdulot-ng-speech-delay/story/
"Misis ng pulis na binaril sa labas ng bahay, may panawagan sa liderato ng PNP","May tinitingnan nang mga ""person of interest"" ang awtoridad sa pagbaril at pagpatay sa isang miyembro ng  Criminal Investigation and Detection Group ng Philippine National Police (PNP CIDG) sa  labas lang ng kaniyang bahay sa Pasig City nitong Huwebes ng gabi.    Sa panayam ng GMA News TV ""Quick Response Team"" nitong Biyernes, sinabi ni Police Senior Supirentendent Rizalito Gapas, hepe ng Pasig City Police, na titingnan nila ang lahat ng posibleng motibo sa pagkamatay ng kanilang kabaro na si Police Officer 2 Manuel Melendres.  Kabababa lang ni Melendres sa sasakyan at papasok na sa kanilang bahay nang bigla itong pagbabarilin ng salarin.  Limitado pa ang ibinigay na detalye ni Gapas sa isinagasawa nilang imbestigasyon pero tiniyak niyang gagawin nila ang lahat para malutas ang kaso.  Sinusuri na rin umano ang lahat ng CCTV sa lugar upang alamin kung may video na posibleng nakuhanan ang gunman.  Ayon kay Gapas, mga kamag-anak ni Melendres ang nakatira sa compound kung saan ito pinaslang.  Ang misis ni Melendrez na si Shiela, naniniwala na hindi konektado sa trabaho ng asawa na nakatalaga sa intelligence division ang motibo sa pagpaslang sa biktima.    Panawagan niya sa liderato ng PNP at sa mga kaibigang pulis ng kaniyang asawa, tulungan siyang mabigyan ng katarungan ang pagkamatay ng asawa.  ""Hindi ako matatahimik, hindi matatahimik ang asawa ko kapag hindi siya nabigyan ng justice,"" saad niya.  Inihayag din ng ginang na wala siyang alam na seryosong banta sa buhay ng asawa pero may nabanggit daw ito na mga ""person of interest"" kapag may nangyari sa kaniya.--","May tinitingnan nang mga ""person of interest"" ang awtoridad sa pagbaril at pagpatay sa isang miyembro ng  Criminal Investigation and Detection Group ng Philippine National Police (PNP CIDG) sa  labas lang ng kaniyang bahay sa Pasig City nitong Huwebes ng gabi.","Nobyembre 30, 2018 11:24pm GMT+08:00",https://www.gmanetwork.com/news/balitambayan/balita/676677/misis-ng-pulis-na-binaril-sa-labas-ng-bahay-may-panawagan-sa-liderato-ng-pnp/story/
"Lalaking nakapatay ng kabilyaran sa Malabon, wanted na","Matapos ang ilang buwan,  naglabas na ng warrant of arrest ang Malabon Regional Trial Court para sa kasong murder laban sa isang lalaking nakapatay sa kanyang kalaro sa bilyaran matapos niyang hatawin ito ng tako.  Nag-alok rin ng gantimpala ang pamilya ng biktima na si John Erwin Rugay sa kung sinumang makapagbibigay ng impormasyon ukol sa suspek na si Jomar Torres. Humingi sila ng tulong dahil lubos raw na apektado ang kanilang pamilya sa pagkamatay ni John Erwin, 35.  ""Three weeks na po kami sa ospital. Sobrang pag-iisip ng mother ko. Depression, hindi niya matanggap. Nasa ICU po siya ngayon,"" sabi ng kapatid ng biktima na si John Eric.  Ang mensahe niya sa suspek: ""Sumuko ka na! Lumiliit na rin 'yung mundo mo.""  Nangyari ang insidente noong June 10 nang magkapikunan ang dalawa habang naglalaro ng bilyar sa Barangay Panghulo.  Ayon kay John Eric, napikon lang daw ang suspek sa biro ng biktima kaya niya ito hinataw.  Sa CCTV, makikita ang biglang pagbagsak ni Rugay matapos siyang hampasin ng suspek na si Jomar Torres na isang heavy equipment operator na kapitbahay rin niya.  Kuwento ng kapatid ng biktima na si John Eric Rugay: ""Nag-biro lang siya na ginalaw 'yung bola. 'Yung tao naman na naghampas sa kapatid ko, matagal na raw hong galit.""  ""Kung ako, napikon ako sa tao, hahampasin ko, balikat lang po, Di naman para hampasin ko sa napakasensitibong parte ng tao,"" dagdag niya.   Hindi na raw nagpakita si Torres mula nang mangyari ang insidente noong June 1","Matapos ang ilang buwan,  naglabas na ng warrant of arrest ang Malabon Regional Trial Court para sa kasong murder laban sa isang lalaking nakapatay sa kanyang kalaro sa bilyaran matapos niyang hatawin ito ng tako.","Nobyembre 30, 2018 5:50pm GMT+08:00",https://www.gmanetwork.com/news/balitambayan/balita/676579/lalaking-nakapatay-ng-kabilyaran-sa-malabon-wanted-na/story/
"Palengke sa Valenzuela, may cashless payment na","Ibinida ng New Marulas Public Market sa Valenzuela City ang makabagong cashless payment na pwedeng subukan ng mga namamalengke.  Sa ulat ni Lei Aviz sa GMA ""24 Oras"" nitong Huwebes, ipinakita kung paano ginagawa ang digital payment.  Gamit ang payment application na kailangang i-install sa cellphone, dapat i-scan ang QR code na naka-display sa pinamimilihang tindahan.  Kapag lumabas na sa screen ang pangalan ng tindahan, ilalagay lang ng mamimili ang halaga ng babayarang mga produkto.  Parehong makakatanggap ng kumpirmasyon ang mamimili at ang nagtitinda kung pumasok na ang bayad.  Matatagpuan din sa tinaguriang digital palengke ang touch pay station kung saan pwedeng lagyan ng load ang account. Bukod sa palengke, mayroon pang ibang mga establisyimento kung saan pwedeng mag-load.  Ginhawa para sa ilang mamimili ang makabagong transakyon sa palengke dahil hindi na kailangang magdala ng cash habang aminado naman ang iba na hindi pa nila alam kung paano ito gamitin.  Pabor din ang ilang may pwesto sa palengke sa bagong app dahil nakakapagbayad sila ng utility bills gamit ito.  Gayunman, mayroon pa ring ilan na mas gusto ang tradisyunal na bayaran.  ""Parang istorbo lang sa amin, kukuha ka ng pera sa bangko pa. Pupunta pa kami 'dun. Eh kailangan mga 10 o 9 nasa pakyawan na kami ng umaga. 'Pag di kami nakarating ng ganung oras, wala na kaming maaabutang isda,"" paliwanag ng tinderang si Annabel de Vera.  Ayon sa pamunuan ng palengke, iwas budol-budol at palitan ng pekeng pera ang cashless payment.  Nagbibigay raw sila ng ilang insentibo tulad ng libreng bigas at rebate sa ngayon para ma-engganyo ang mga nagtitinda at mga namimili na gamitin ang app.  Tatanggap na rin umano ng credit at debit card ang palengke kalaunan.",Ibinida ng New Marulas Public Market sa Valenzuela City ang makabagong cashless payment na pwedeng subukan ng mga namamalengke.,"Nobyembre 29, 2018 10:51pm GMT+08:00",https://www.gmanetwork.com/news/balitambayan/balita/676574/palengke-sa-valenzuela-may-cashless-payment-na/story/
"Tricycle sa Cebu, may flat screen HDTV para ‘di mabagot ang mga pasahero","Hindi na mababagot pa sa biyahe ang mga pasahero sa Cordova, Cebu, dahil ang isa sa mga tricycle dito, mayroong flat screen at high-definition TV sa loob para sila'y makanood.  Sa ulat ng GMA News TV ""Balitanghali Weekend"" na galing sa RTV Balitang Bisdak nitong Sabado, makikita na aliw na aliw ang mga pasahero habang nakasakay sa tricycle ng driver na si Mang Ruben.  Pabiro pang sinabi ni Mang Ruben na mas malinaw pa raw ang naturang HDTV sa tricycle kaysa TV niya sa bahay.  Anang driver, masaya siya sa tuwing gumagaan ang biyahe ng mga mananakay dahil sa kaniyang flat screen TV sa sasakyan.","Hindi na mababagot pa sa biyahe ang mga pasahero sa Cordova, Cebu, dahil ang isa sa mga tricycle dito, mayroong flat screen at high-definition TV sa loob para sila'y makanood.","Disyembre 1, 2018 7:30pm GMT+08:00",https://www.gmanetwork.com/news/balitambayan/balita/676732/tricycle-sa-cebu-may-flat-screen-hdtv-para-di-mabagot-ang-mga-pasahero/story/
Pulis CIDG patay sa pamamaril sa Pasig,"Isang miyembro ng Criminal Investigation and Detection Group ng Philippine National Police (PNP CIDG) ang patay sa pamamaril pasado hatinggabi ng Huwebes sa Pasig City, ayon sa ulat ni Jonathan Andal sa Dobol B sa News TV.  FLASH: Pulis na naka-assign sa CIDG sa Camp Crame, patay sa pamamaril sa Brgy. Caniogan, Pasig City. | via     Kinilala ang biktima na si Police Officer 2 Manuel Melendres na naka-assign sa Camp Crame, ayon na rin kay CIDG director Superintendent Amador Corpuz.  Batay sa testimonya ng asawa ni Melendres, kababa lang ng kanilang van ng biktima at papasok na sa kanilang bahay sa Barangay Caniogan nang ito ay pagbabarilin.  Tatlong basyo ng bala ang natagpuan sa pinangyarihan ng krimen.  Sinisilip na ng mga imbestigador ang CCTV sa lugar na pinangyarihan ng krimen para matukoy ang suspek.","Isang miyembro ng Criminal Investigation and Detection Group ng Philippine National Police (PNP CIDG) ang patay sa pamamaril pasado hatinggabi ng Huwebes sa Pasig City, ayon sa ulat ni Jonathan Andal sa Dobol B sa News TV.","Nobyembre 30, 2018 10:03am GMT+08:00",https://www.gmanetwork.com/news/balitambayan/balita/676612/pulis-cidg-patay-sa-pamamaril-sa-pasig/story/
"Babaeng nagtangkang magpuslit ng shabu sa presinto sa QC, arestado","Napurnada ang tangkang pagpupuslit ng shabu ng isang babae sa Talipapa Police Station sa Quezon City.  Sa ulat ni Darlene Cay sa ""GMA News TV Balitanghali"" nitong Linggo, dadalaw lang sa piitan ang suspek na si Joan Tado nang mahulihan ng isang sachet ng hinihinalang shabu.  Isiningit umano ang kontrabando sa isang shorts na ibibigay sana sa dadalawing preso.  Nabisto ito ng mga pulis nang inspeksyunin ang mga gamit ni Tado.  Iginiit naman ng suspek na inosente siya. Hindi raw niya alam na may nakasingit na droga sa gamit na ipinadala lang umano sa kanya.  Gayunman, hindi pa rin kumbinsido ang mga pulis.  Mahaharap sa kasong paglabag sa Comprehensive Dangerous Drugs Act si Tado.   Babala ng mga awtoridad, huwag nang magtangkang magpuslit ng mga kontrabando sa kulungan dahil tiyak na dadaan sa mahigpit na inspeksyon ang mga dadalaw.",Napurnada ang tangkang pagpupuslit ng shabu ng isang babae sa Talipapa Police Station sa Quezon City.,"Disyembre 2, 2018 7:04pm GMT+08:00",https://www.gmanetwork.com/news/balitambayan/balita/676798/babaeng-nagtangkang-magpuslit-ng-shabu-sa-presinto-sa-qc-arestado/story/
"Singil sa pasahe sa jeepney sa NCR, tatapyasan dahil sa sunod-sunod na oil price rollback","Inihayag ng Land Transportation Franchising and Regulatory Board (LTFRB) na babawasan ang singil sa minimum fare sa jeepney sa Metro Manila at ilan pang lugar dahil sa patuloy na pagbaba ng presyo ng mga produktong petrolyo.     Minimum jeepney fare in NCR, Reg 3,4 back to 9 pesos.         ""After the prices of fuel have peaked some time in October, bumaba nang bumaba na ang presyo ng krudo. And for which reason, Secretary Tudage directed LTFRB to rollback the fare rate, and that is basically what we're doing,"" pahayag ni LTFRB Chairman Martin Delgra III sa press conference nitong Lunes.  Sa inilabas na Board Resolution ng LTFRB, nakasaad kung magkano ang ipatutupad na fare rollback sa NCR, pati na sa Regions 3 at 4.  ""In view of the foregoing... it is hereby resolved to order a provisional rollback of PUJ minimum fare to P9 for the first four kilometers for Regions 3, 4, and NCR,"" ayon sa Board Resolution No. 091-2018.--",Inihayag ng Land Transportation Franchising and Regulatory Board (LTFRB) na babawasan ang singil sa minimum fare sa jeepney sa Metro Manila at ilan pang lugar dahil sa patuloy na pagbaba ng presyo ng mga produktong petrolyo.,"Disyembre 3, 2018 4:30pm GMT+08:00",https://www.gmanetwork.com/news/balitambayan/balita/676891/singil-sa-pasahe-sa-jeepney-sa-ncr-tatapyasan-dahil-sa-sunod-sunod-na-oil-price-rollback/story/
Rider naputulan ng braso matapos masagasaan ng truck sa Bulacan,"Naputulan ng braso ang isang rider sa Plaridel, Bulacan matapos masagasaan ng truck.  Sa ulat sa ""GMA News TV Balita Pilipinas Ngayon"" nitong Lunes, binabaybay ng rider na si Rodelio Magtalas ang Maharlika Highway nang mangyari ang aksidente.  Natumbok umano ng kasunod na truck ang motorsiklo, kaya't natumba siya at nasagasaan.  Agad na isinugod sa ospital ang biktima pero kinailangan nang putulin ang kanyang braso dahil sa pinsalang natamo.  Ayon sa pulisya, hindi napansin ng driver ng truck na nag-overtake ang nadisgrasyang rider.  Nagka-areglo na ang dalawang panig matapos mangako ang driver ng truck na sasagutin niya ang lahat ng gastusin ng biktima.","Naputulan ng braso ang isang rider sa Plaridel, Bulacan matapos masagasaan ng truck.","Disyembre 3, 2018 7:25pm GMT+08:00",https://www.gmanetwork.com/news/balitambayan/balita/676930/rider-naputulan-ng-braso-matapos-masagasaan-ng-truck-sa-bulacan/story/
Pulis sa Davao City tumulong sa buntis na inabutan ng panganganak sa tricycle,"Kakaibang serbisyo publiko ang ibinigay ng isang pulis sa Davao City matapos niyang paanakin ang isang buntis na inabutan ng paghilab ng tiyan sa tricycle.  Ayon sa ulat sa GMA News TV ""Balita Pilipins Ngayon"" nitong Lunes, magpapakonsulta lang sa doktor ang buntis na Lorena Mae Hugo kaya siya bumiyahe sakay ng tricycle pero hindi pa man umaabot sa destinasyon ay bigla raw sumakit ang kanyang tiyan.  Humingi ng tulong ang mga nakasaksing residente at agad na rumesponde ang mga pulis.  Si PO2 Dominique Villamor na isa ring registered nurse ang tumulong sa pagpapaanak kay Lorena.  ""Lumabas po ako at kinuha ko 'yung medical kit sa aking bag and I wore my gloves then pinuntahan ko po 'yung babae,"" ayon kay Villamor.  Hindi naging madali ang pagpapaanak kay Lorena dahil bukod sa nasa loob siya ng tricycle ay nauna ring lumabas ang paa ng sanggol.  Gayunman, naging matagumpay ang pagpapaanak at agad na dinala sa ospital ang mag-ina.  Laking pasasalamat naman ng ina sa pulis dahil pareho silang ligtas ng bagong silang niyang sanggol na lalaki.",Kakaibang serbisyo publiko ang ibinigay ng isang pulis sa Davao City matapos niyang paanakin ang isang buntis na inabutan ng paghilab ng tiyan sa tricycle.,"Disyembre 3, 2018 7:44pm GMT+08:00",https://www.gmanetwork.com/news/balitambayan/balita/676934/pulis-sa-davao-city-tumulong-sa-buntis-na-inabutan-ng-panganganak-sa-tricycle/story/
Modus na bukas kotse sangkot ang isang lalaki na-hulicam sa CDO,"Huli sa CCTV ang isang lalaking nagsasagawa ng modus na bukas kotse sa Cagayan de Oro City, ayon sa ulat ni RGil Relator sa ""Balita Pilipinas Ngayon"" nitong Lunes.  Makikita sa video ang lalaking nakasumbrero na naglalakad papunta sa nakaparadang pulang multicab at sinusubukang buksan ang sasakyan.  Wala pang isang minuto, nabuksan na niya ang multicab.  Habang ginagawa ang krimen, napadaan ang nagpapatrolyang pulis pero parang walang takot ang suspek na nanatili lang sa kanyang pwesto.  Pagkatapos, kinuha na niya ang ilang mga gamit sa sasakyan.  Ayon sa uploader ng video na mismong may-ari ng sasakyan, natangay ng suspek ang kanyang bag na may lamang importanteng gamit gaya ng laptop, mga dokumento sa trabaho at iba pang mga gadget.  “Ayaw kong sabihin na tila negative statement, pero it seems kulang sa security ang lungsod lalo na rito sa area ng Divisoria,"" sabi ng nanakawan na si Ian Solmayor.  Ayon sa kanya, naka-lock naman daw noon ang kanyang sasakyan.  Samantala, sabi ng pulisya meron na silang lead sa pagkakakilanlan ng suspek.","Huli sa CCTV ang isang lalaking nagsasagawa ng modus na bukas kotse sa Cagayan de Oro City, ayon sa ulat ni RGil Relator sa ""Balita Pilipinas Ngayon"" nitong Lunes.","Disyembre 3, 2018 7:13pm GMT+08:00",https://www.gmanetwork.com/news/balitambayan/balita/676928/modus-na-bukas-kotse-sangkot-ang-isang-lalaki-na-hulicam-sa-cdo/story/
"Masteral student ng Ateneo, patay sa pananaksak sa Marikina","Wala nang buhay ang isang masteral student ng Ateneo nang matagpuang nakahandusay sa kalsada ng Barangay Concepcion Uno sa Marikina City noong Sabado ng madaling araw.    Ayon sa ulat ni Mav Gonzales sa GMA ""24 Oras"" nitong Lunes, may saksak sa leeg at dibdib ang 24-anyos na biktimang si Francis De Leon na isa ring kawani ng Department of Education (DepEd).  Bago ang insidente, nakunan pa raw ng CCTV na mag-isang naglalakad ang biktima sa Katipunan Street bandang alas dose y medya ng madaling araw.  Paliwanag ng pamilya ng biktima, nakagawian na raw ni Francis na pumunta sa isang cafe malapit sa kanilang bahay para doon mag-aral dahil mas malakas ang koneksyon ng internet.  Holdap ang nakikitang motibo sa krimen dahil nawala ang cellphone at isang bag ni De Leon. Hindi naman nakuha ang laptop at pitaka ng biktima.  Patuloy ang imbestigasyon ng Marikina Police at magbibigay daw ng pabuya ng lokal na pamahalaan sa sinumang makapagtuturo sa suspek.  Kinondena rin DepEd ang pagpatay kay Francis.  Ayon sa mga kasamahan sa trabaho, hindi malilimutan ang kaniyang mahahalagang ambag sa Disaster Risk Reduction Plan ng kagawaran.",Wala nang buhay ang isang masteral student ng Ateneo nang matagpuang nakahandusay sa kalsada ng Barangay Concepcion Uno sa Marikina City noong Sabado ng madaling araw.,"Disyembre 3, 2018 8:52pm GMT+08:00",https://www.gmanetwork.com/news/balitambayan/balita/676944/masteral-student-ng-ateneo-patay-sa-pananaksak-sa-marikina/story/
5 suspek arestado sa magkahiwalay na buy-bust operation sa QC,"Limang suspek ang arestado sa magkahiwalay na operasyon kontra droga sa Quezon City, ayon sa ulat ni Cesar Apolinario sa Unang Balita ng GMA News nitong Lunes.  Sa Barangay Gulod, sumalakay ang mga pulis nang mabilhan ng kanilang asset ang suspek na si alyas Bea na maghapon nang minamanmanan ng mga pulis.  Arestado ang target na nakilala sa tunay na pangalang June Domingo.  Bukod sa nabiling shabu, nakuha rin sa kanya ang dalawa pang sachet ng shabu.  Arestado rin ang mga umano'y iskorer niyang sina Eddie Boy Manaoag alyas Bornok, Jerry Patricio at Paolo Rivera alyas Rubi.  Ayon sa pulis, may koneksyon daw ang mga naarestoong sa suspek sa grupo na kinabibilanagan ng dating nahuling tulak na naka-cross dress tuwing may transaksyon.  “May koneksyon sila sa grupo nila Meneses,  yung nag-wiwig, yung cross dressed. May koneksyon sila doon,” sabi ng hepe ng drug enforcement unit ng Station 4 Police Senior Inspector Dennis Francisco.  Samantala sa Barangay San Bartolome, kalahating kilong marijuana naman ang nakuha sa sumunod na target ng buy-bust operation na si Lorenz Simbol.  Nang kapkapan si Simbol, nakuha pa sa kanya ang buy-bust money at isang plastic ng kush o high grade na marijuana.  ""Hindi naman (siya) tubo rito sa lugar na ito. Para di siya makilala sa area niya na nagbebenta ng droga dito sa area ng San Bartolome siya nagbebenta ng drog,"" sabi ng commander ng Station 4 na si Police Superintendent Rossel Cejas.","Limang suspek ang arestado sa magkahiwalay na operasyon kontra droga sa Quezon City, ayon sa ulat ni Cesar Apolinario sa Unang Balita ng GMA News nitong Lunes.","Disyembre 3, 2018 12:46pm GMT+08:00",https://www.gmanetwork.com/news/balitambayan/balita/676851/5-suspek-arestado-sa-magkahiwalay-na-buy-bust-operation-sa-qc/story/
"Bangkay na naaagnas na, natagpuan sa bangin sa CDO","Isang bangkay ng lalaki ang natagpuang naaagnas na sa isang bangin sa Cagayan de Oro.  Ayon sa ulat ng ""Balita Pilipinas Ngayon,"" nahirapan ang mga otoridad sa pagkuha ng bangkay ng biktima na si Alex Jorza dahil bukod sa mabato at matataas ang damo sa lugar, ang lalim ng bangin ay umabot ng 100 metro.  Inabot ng anim na oras ang pagkuha sa bangkay.  Ayon sa paunang imbestigasyon ng mga pulis, aksidente ang pagkakahulog ni Jorza sa bangin.  Miyerkules ng hapon noong isang linggo nang huling makita ng kanyang mga kamag-anak ang biktima at nagpaalam pa raw ang biktima na titingnan lamang niya ang ginawa niyang patibong sa hayop.  Sa kasamaang palad, hindi na nakabalik ang biktima.  Tiniyak naman ng mga pulis na hindi pa nila isasarado ang imbestigasyon sa pagkamatay ni Jorza dahil may mga nakitang pasa at sugat sa katawan ng biktima.  Gayunpaman, kumbinsido ang pamilya ng biktima na aksidente ang nangyari at ayaw na rin nilang ipasailalim sa autopsy ang bangkay ng kaanak.",Isang bangkay ng lalaki ang natagpuang naaagnas na sa isang bangin sa Cagayan de Oro.,"Disyembre 3, 2018 8:07pm GMT+08:00",https://www.gmanetwork.com/news/balitambayan/balita/676938/bangkay-na-naaagnas-na-natagpuan-sa-bangin-sa-cdo/story/
"2 tricycle driver, nagsuntukan dahil sa parking","Nagsuntukan ang dalawang tricycle driver sa Maynila dahil sa pila sa terminal.  Ayon sa ulat in Marisol Abduraman sa “24 Oras,” nangyari ang eksena na nakunan ng CCTV camera sa Barangay 306, Quiapo, Maynila.  “Napatakbo kasi dito [sa barangay] tong mas malaki. Eh ayaw nyang patulan 'yung mas matanda. Kaya lang, sinusuntok siya kaya napilitan na siyang dumepensa,” ani Kagawad Jay Dowell ng Brgy. 306.  Ayon kay Henry na siyang mas matangkad sa kasuntukhang si Ramon, pumaparada lamang siya sa terminal ngunit pinagbawalan siya ni Ramon na isa ng senior citizen. Dadgdag pa ni Henry, si Ramon ang naunang nanakit dahil tinulak nito ang kanyang ulo.  Sagot naman ni Ramon, si Henry ang dapat sisihin dahil inunahan niya si Ramon sa pwesto sa garahe.  Natigil naman ang nag-iiringang mga driver nang sila ang awatin ng mga taga-barangay at nagkapatawaran rin ang dalawa.",Nagsuntukan ang dalawang tricycle driver sa Maynila dahil sa pila sa terminal.,"Disyembre 3, 2018 9:13pm GMT+08:00",https://www.gmanetwork.com/news/balitambayan/balita/676947/2-tricycle-driver-nagsuntukan-dahil-sa-parking/story/
"Van na naaksidente sa Batangas na may sakay na mga estudyante,  sumabog daw ang gulong","Nasabugan umano ng gulong habang bumibiyahe ang commuter van na may sakay na mga estudyante na nagresulta sa pagkasawi ng driver nito at dalawa niyang pasahero sa Star Tollway sa bahagi ng Lipa, Batangas nitong Lunes ng umaga.    Sa ulat Cedric Castillo sa GMA News ""24 Oras,"" ikinuwento ng pasahero at estudyanteng si Monique Celmar, na nasa fast lane sila nang maganap ang trahediya.  ""Nandito kami sa may fast lane so nung kumaliwa na siya, bigla niyang pinihit yung kaniyang manibela. Pagmulat ko, bigla nang umikot 'yung van hanggang sa mawalan na ako ng malay,” ani Monique, Grade 11 student.  “Mga ilang ikot lang...mga dalawa, tatlo,” dagdag pa niya.  Bumalagbag sa center island ng Star Tollway ang van na karamihan sa 19 na pasahero ay mga estudyante ng De La Salle Lipa.  Sabi naman ng kapatid ni Monique na si Matthew, Grade 12 student, sumabog ang gulong ng sasakyan.  ""Pagka-swerve niya galing right lane papunta sa left lane biglang may sumabog na gulong. Ginilid niya sa damuhan then umalog-alog yung van then nag start na siyang mag-mag-spin,"" kuwento ni Matthew na sa ospital na nagkamalay.  Bukod sa dalawang babaeng estudyante na edad 17 na sakay ng van na nasawi, pumanaw din ang driver nito na si Danilo Manalo.  Dalawa pang pasahero ng van ang nasa kritikal umanong kalagayan, kabilang na ang nanay ng isa sa mga namatay.  Nagpaabot naman ng nakikiramay ang De La Salle sa mga biktimang estudyante at nagpadala rin ng emergency medical services team sa lugar.  Patuloy pang inaalam ng mga awtoridad ang dahilan ng aksidente at kung kulorum ang sasayan. Nakikipag-ugnayan din sila para sa ibang kinakailangang suporta ng mga biktima.  Ayon sa datos ng Toll Regulatory Board, tumaas ng 280 percent ang bilang ng mga aksidente sa Star Tollway mula 2016 hanggang 2018.  Dalawampu't isa na rin ang nasawi sa mga aksidente sa Star Tollway mula 2016 hanggang Septyembre ngayong taon.--","Nasabugan umano ng gulong habang bumibiyahe ang commuter van na may sakay na mga estudyante na nagresulta sa pagkasawi ng driver nito at dalawa niyang pasahero sa Star Tollway sa bahagi ng Lipa, Batangas nitong Lunes ng umaga.","Disyembre 3, 2018 10:39pm GMT+08:00",https://www.gmanetwork.com/news/balitambayan/balita/676958/van-na-naaksidente-sa-batangas-na-may-sakay-na-mga-estudyante-sumabog-daw-ang-gulong/story/
"Lalaki, pinagulpi sa sariling kapatid at pinalo pa ng baril sa mukha ng nakaalitang motorista","Pinagulpi na sa sariling kapatid, nabasag pa ang ilong ng isang lalaking medical representative matapos umano siyang hampasin ng baril ng nakaalitan nilang kapwa-motorista sa Pasig City.    Sa ulat ni Emil Sumangil sa GMA News ""24 Oras"" nitong Lunes, sinabi ng 25-anyos na biktimang itinago sa pangalang ""Carlo,"" na Sabado ng hapon nang makaalitan niya ang driver ng isang kulay puting SUV sa Ortigas Avenue Extension.  Kasama raw noon ng biktima ang 17-anyos na kapatid at tatlo pang menor de edad nang bigla silang unahan sa kalsada ng SUV.  Bumusina raw niya at tila napikon umano ang SUV driver.  ""Bigla po siyang nag-full stop kahit maluwag naman po sa harap. So bumangga po ako sa kaniya. Bumaba po siya ng kotse, nakaakma na po siya. Bumaba rin  po ako, nagkasagutan po kami, nagtalo kami, nagkatulakan po kami,"" salaysay ni Carlo.  Nang bumaba raw ang nakababata niyang kapatid para umawat, tumakbo ang suspek pabalik sa SUV at nang magbalik ay may dala nang baril.  ""Tinutok niya po uli sa kapatid ko tapos tinutok niya sa'kin. Sinabihan niya po 'yung kapatid ko na gulpihin ako, 'pag 'di daw po ako sinuntok papatayin daw po ako. So siniko po ako ng kapatid ko sa ulo,"" kuwento pa ng biktima.  ""Maya-maya, nagulat na lang po ako may biglang humampas sa mukha ko. Hinampas niya po yung baril, tapos doon na lang niya ako binitawan,"" dagdag pa niya.  Natukoy na ng mga awtoridad ang may-ari ng sasakyan matapos makunan ng litrato ni Carlo ang plate number nito.  Pina-identify sa mga biktima ang larawang nakalagay sa Land Transportation Office (LTO) verification at positibo nilang kinilala na ito nga ang motoristang nagbanta sa kanilang buhay.  Ayon sa ama ng biktima, na-trauma nang husto ang kaniyang anak sa nangyari.  Nagsampa na sila ng reklamong grave threat, physical injury at child abuse laban sa suspek.  Sinisikap pa ng GMA News na makaugnayan ang inirereklamo. --","Pinagulpi na sa sariling kapatid, nabasag pa ang ilong ng isang lalaking medical representative matapos umano siyang hampasin ng baril ng nakaalitan nilang kapwa-motorista sa Pasig City.","Disyembre 3, 2018 11:49pm GMT+08:00",https://www.gmanetwork.com/news/balitambayan/balita/676962/lalaki-pinagulpi-sa-sariling-kapatid-at-pinalo-pa-ng-baril-sa-mukha-ng-nakaalitang-motorista/story/
"Isa patay, ilan pang suspek arestado sa magkakahiwalay na operasyon kontra droga","Isang suspek ang napatay at ilan pa ang naaresto sa magkakahiwalay na operasyon kontra droga sa Pasay, Laguna, Cavite, at Leyte, ayon sa ulat ni Maki Pulido sa Unang Balita ng GMA News nitong Martes.  Sa Biñan, Laguna, patay ang isang lalaking kasama sa drug watch list matapos siyang salakayin ng mga pulis.  Nanlaban daw ang biktima na kinilalang si Wilfredo Gonzales Jr. sa mga awtoridad at tinangka pang tumakas na humantong sa kanyang pagkasawi.  Nakuha mula sa crime scene ang pakete ng pinaghihinalaang shabu at baril na ginamit umano ng suspek.  Sa Pasay City, nasamsam ng mga awtoridad ang baril, samu’t saring bala at mga pakete ng shabu mula sa mga pinaghihinalaang mga miyembro ng Amiril drug group.  Itinanggi naman ng mga suspek ang paratang ng mga pulis.  Sa Kawit, Cavite naman, nahuli na ng awtoridad ang target na matagal na nilang tinutugis sa bayan na kinilalang si Dennis Silvestre Arevalo, kasama ang kaniyang umano’y kasabwat na si Ariel Dakon.  Limang pakete ng shabu at drug paraphernalia ang nakumpiska mula sa mga suspek.  Samantala sa Kananga, Leyte, arestado ang 21-anyos na lalaki matapos makuhaan ng mga pakete ng hinihinalang shabu.  Itinanggi ng suspek na sa kanya ang mga nakuhang ebidensya at sinasabing itinanim lamang ito ng mga humuli sa kanya.","Isang suspek ang napatay at ilan pa ang naaresto sa magkakahiwalay na operasyon kontra droga sa Pasay, Laguna, Cavite, at Leyte, ayon sa ulat ni Maki Pulido sa Unang Balita ng GMA News nitong Martes.","Disyembre 4, 2018 2:19pm GMT+08:00",https://www.gmanetwork.com/news/balitambayan/balita/677015/isa-patay-ilan-pang-suspek-arestado-sa-magkakahiwalay-na-operasyon-kontra-droga/story/
"Bawas-singil sa pasahe, posibleng mas malaki, ayon kay Lizada","Naniniwala si Attorney Aileen Lizada, outgoing board member ng Land Transportation Franchising and Regulatory Board (LTFRB), na posibleng mas malaki pa dapat ang fare rollback kung natuloy ang pagdinig sa petisyon na ibalik sa P8 ang singil sa pasahe nitong Martes.    Sa ulat ng GMA News TV ""Balitanghali,"" sinabing nadismaya si Lizada nang malaman na biglang kinansela ang naturang pagdinig sa petisyon ng fare rollback dahil kinailangan ng mga opisyal na dumalo sa pagdinig sa Senado.    Ngayong Martes ang huling araw ni Lizada bilang board member ng LTFRB dahil manunumpa na siya bilang bagong commissioner ng Civil Service Commission.  Sinabi ni Lizada, na maaga siyang nagpunta sa tanggapan ng LTFRB para dumalo sa pagdinig pero hindi siya sinabihan ng kaniyang mga kasamahan na hindi na ito tuloy.  Naniniwala ang opisyal na hindi nasunod ang proseso sa ipinatupad na provisional rollback na P9 na inanunsyo ng LTFRB nitong Lunes.  Dahil hindi dumaan sa masusing pag-aaral ang provisional rollback, sinabi ni Lizada na posibleng mas malaki pa ang dapat na ipinatupad na bawas sa singil sa pasahe.--","Naniniwala si Attorney Aileen Lizada, outgoing board member ng Land Transportation Franchising and Regulatory Board (LTFRB), na posibleng mas malaki pa dapat ang fare rollback kung natuloy ang pagdinig sa petisyon na ibalik sa P8 ang singil sa pasahe nitong Martes.","Disyembre 4, 2018 4:09pm GMT+08:00",https://www.gmanetwork.com/news/balitambayan/balita/677033/bawas-singil-sa-pasahe-posibleng-mas-malaki-ayon-kay-lizada/story/
"Mga senador, hati ang pananaw na gawing legal ang marijuana bilang medisina","Hati ang pananaw ng mga senador kaugnay sa mga mungkahi na gawing legal ang paggamit ng marijuana bilang medisina. Una sa mga tutol sa mungkahi si Senate President Tito Sotto.  “Nope. Medical cannabis oil perhaps, but not marijuana per se,  although further research is necessary if indeed ... oil helps. Besides, up to now since 1968 that Israel institution started experiments on marijuana, there is no empirical data that proves marijuana can cure anything,” saad ng lider ng Senado sa ipinadalang text message sa GMA News Online nitong Martes.  Ayon kay Sotto, may probisyon sa Republic Act 9165, na pinapayagan ang ""compassionate use"" ng marijuana sa pamamagitan ng Dangerous Drugs Board at Philippine Drug Enforcement Agency.  “If they know this, yet insist on legalization, it only means they want the weed legalized not for medical purposes,” sabi ni Sotto na may akda ng RA 9165.  Tutol din si Minority Leader Franklin Drilon sa mungkahit payagan ang paggamit ng marijuana bilang medisina.  “It will never work in our system because government is a very poor regulator,” pahayag niya.  May nakabinbin nang panukalang batas sa Kamara de Representantes para gawing legal ang paggamit ng marijuana bilang gamot.    Gusto naman nina Senate Pro-Tempore Ralph Recto at Senador Panfilo Lacson, na bigyan ng pagkakataon ang mungkahi kung magkakaroon umano ng mahusay na regulatory framework para matiyak na hindi ito maabuso.  “Gusto ko mapakinggan ang debate. Kung medical, baka puwede,” sabi ni Lacson. “Huwag ang recreational.""  Bukas din si Sen. Aquilino Pimentel III, na pag-usapan ang naturang mungkahi at alamin ang tunay na epekto ng marijuana.  “Have an open mind because other countries have allowed even its recreational use. Maybe we need to find out the science behind marijuana. Ano ba talaga ang effects nito?” aniya.  Sabi naman ni Sen. Juan Edgardo Angara, dapat konsultahin ang medical community sa naturang usapin bunga na rin sa ginagawang hakbang sa US at Canada na gawing legal sa kanila ang marijuana para sa medical at recreational purposes.  “Many countries seem to be doing so as it is seen to be effective pain killer for cancer and epilepsy. Puwede na pag-aralan nang mabuti ‘yan,” sabi ni sa hiwalay na text message.  Nitong Lunes, nagbiro si Pangulong Rodrigo Duterte sa kaniyang talumpati na gumagamit siya ng marijuana para manatiling gising dahil sa dami ng trabaho.  “It was a joke, of course. It was a joke. But nobody can stop me from just doing my style. Minsan sabi niyo misogynist ako. Biro ako ng ganun that’s my style. It’s too late to change. If I want to joke, I will joke. Kung maniwala kayo gago kayo,"" paliwanag pangulo tungkol sa kaniyang biro.--",Hati ang pananaw ng mga senador kaugnay sa mga mungkahi na gawing legal ang paggamit ng marijuana bilang medisina. Una sa mga tutol sa mungkahi si Senate President Tito Sotto.,"Disyembre 4, 2018 5:11pm GMT+08:00",https://www.gmanetwork.com/news/balitambayan/balita/677049/mga-senador-hati-ang-pananaw-na-gawing-legal-ang-marijuana-bilang-medisina/story/
"Nahuling malaking buwaya, pasusukahin upang malaman kung ito ang nakapatay sa isang mangingisda","Papasukahin umano ng mga eksperto ang isang nahuling buwaya na pinaghihinalaang lumapa sa isang mangingisda sa Balabac, Palawan noong nakaraang linggo.  Sa ulat ni Ian Cruz sa ""GMA News TV Balitanghali"" nitong Martes, dadalhin sa pasilidad ng Palawan Wildlife Rescue and Conservation Center (PWRCC) ang buwaya.  Doon daw ito pasusukahin kapag nasa maayos nang kondisyon para mapatunayan kung ito nga ang nakakagat at nakapatay sa mangingisdang si Cornelo Bonete.  Ibiniyahe na papuntang Puerto Princesa ang buwayang halos labing-anim na talampakan ang haba at 400 kilo ang bigat.    ang si Bonete nang matagpuan sa baybayin. Meron siyang mga   Maingat umano ang gagawing pagsusuri sa nahuling buwaya upang hindi na magdulot pa ng dagdag na stress sa hayop.  Paalala ng mga awtoridad sa publiko, iwasang gumawi sa mga bakawan na siyang natural habitat ng mga buwaya.  Kailangan din umanong patuloy na pigilan ang pagkasira ng mga bakawan sa kapaligiran.","Papasukahin umano ng mga eksperto ang isang nahuling buwaya na pinaghihinalaang lumapa sa isang mangingisda sa Balabac, Palawan noong nakaraang linggo.","Disyembre 4, 2018 4:09pm GMT+08:00",https://www.gmanetwork.com/news/balitambayan/balita/677034/nahuling-malaking-buwaya-pasusukahin-upang-malaman-kung-ito-ang-nakapatay-sa-isang-mangingisda/story/
"Kotse ng DTI employee na pinatay sa Cavite, natagpuan sa Nueva Ecija","Sa Carranglan, Nueva Ecija na natagpuan ang kotse ng isang Department of Trade and Industry (DTI) employee na pinatay at pinagnakawan pa sa Imus, Cavite noong Miyerkules.  Ayon sa ulat ni Bam Alegre sa GMA News ""Balitanghali"" nitong Martes, nakuha mula sa ninakaw na sasakyan ang ice pick na hinihinalang ginamit sa pagpatay kay Julius Andrew Dizon.  May lead na raw ang mga pulis kung sino ang salarin pero tumanggi muna silang pangalanan ito.  Nagtutulungan na raw ang kapulisan ng Carrangalan at ng Imus para magsagawa ng follow-up operation.  ""Hindi ko na po sasabihin kung saan basta ongoing po 'yung follow-up at saka 'yung joint operation po ng Imus at saka ang ating Carranglan PNP,"" sabi ni Senior Superintendent Leon Victor Rosete, OIC provincial director ng Nueva Ecija PPO.","Sa Carranglan, Nueva Ecija na natagpuan ang kotse ng isang Department of Trade and Industry (DTI) employee na pinatay at pinagnakawan pa sa Imus, Cavite noong Miyerkules.","Disyembre 4, 2018 4:51pm GMT+08:00",https://www.gmanetwork.com/news/balitambayan/balita/677045/kotse-ng-dti-employee-na-pinatay-sa-cavite-natagpuan-sa-nueva-ecija/story/
"4 tricycle driver, patay matapos uminom ng lambanog","Apat na tricycle driver sa Novaliches, Quezon city ang namatay matapos uminom ng lambanog na pinaghihinalaang kontaminado, ayon sa ulat ni Glen Juego sa DZBB.    Nagsimulang mag-inuman ang magkakaibigan noong November 30 at itinuloy pa ang inuman sa sumunod na araw para ubusin ang alak.  Nang makaranas sila ng pananakit ng tiyan,  isinugod ang mga biktima sa ospital kung saan sila binawian ng buhay.  Miyembro ang mga nasawi ng Tricycle Operators and Drivers Association (TODA) ng San Bartolome, Novaliches.  Iniimbestigahan ng QC Police District Station 4 sa pangunguna ni Superintendent Rossel Cejas ang insidente.   Ayon kay Cejas, maaaring kontaminado ang lambanog na ininom ng apat pero hindi pa matitiyak kung ang naturang inumin ang nakapatay sa kanila habang hindi pa tapos ang imbestigasyon.  Sa ulat ng GMA News TV ""Quick Response Team"" nitong Martes, kinilala ang dalawa sa apat na nasawi na sina Alvin Reyes at  Dennis Cuadra.  Aabot daw sa 15 magkakaibigan ang nag-inuman nitong Sabado, kasama ang anak ng kanilang barangay chairman.  Sa autopsy report, lumabas na cardio pulmonary arrest ang sanhi ng pagkamatay ng mga biktima.","Apat na tricycle driver sa Novaliches, Quezon city ang namatay matapos uminom ng lambanog na pinaghihinalaang kontaminado, ayon sa ulat ni Glen Juego sa DZBB.","Disyembre 4, 2018 5:21pm GMT+08:00",https://www.gmanetwork.com/news/balitambayan/balita/677050/4-tricycle-driver-sa-novaliches-patay-matapos-malason-sa-ininom-na-lambanog/story/
"Mga empleyado sa Malacañang, may P50k na Christmas bonus kay Duterte","Itinaas pa ni Pangulong Rodrigo Duterte sa P50,000 ang Christmas bonus na ibibigay sa mga empleyadong nagtatabaho sa Palasyo.      Sa ulat ng GMA ""News To Go"" nitong Martes, sinabing unang inanunsyo ni Duterte na P40,000 ang Christmas bonus na ibibigay niya sa mga empleyado ng Palasyo ngayong taon.  Pero itinaas ito ni Duterte sa P50,000 para tapatan ang P50,000 na  pa-bonus ng anak niyang si Davao City Mayor Sara Duterte na ibibigay sa mga empleyado ng lungsod.  Bukod pa ang naturang bonus sa ibinibigay na P5,000 cash gift sa lahat ng mga kawani ng gobyerno.  ""Hindi tayo magpalugi sa davao. Sabi ko kay Lina Apostol, wala akong pakialam, magnakaw ka, manghiram, dispalkuhin mo 'yang pera. Basta gawain mong 50. So it's gonna be 50,"" sabi ni Duterte sa tuwang-tuwa na mga kawani.--","Itinaas pa ni Pangulong Rodrigo Duterte sa P50,000 ang Christmas bonus na ibibigay sa mga empleyadong nagtatabaho sa Palasyo.","Disyembre 4, 2018 5:34pm GMT+08:00",https://www.gmanetwork.com/news/balitambayan/balita/677054/mga-empleyado-sa-malacanang-may-p50k-na-christmas-bonus-kay-duterte/story/
"2 pulis, 2 iba pa patay sa Tarlac matapos magkainitan ","Patay ang dalawang pulis at dalawang iba pa sa isang barilan sa Tarlac matapos magkainitan dahil sa paninita, ayon sa ulat sa ""Balitanghali"" nitong Martes.  Nagsimula ito sa paninita sa isang dump truck sa Capas, Tarlac nitong Sabado.  Sakay ng truck sina Senior Police Officer 2 Jayson Garcia at Bernie Hernandez nang sitahin umano sila ng tanod na si Clint Donald Lugtu, kapatid niyang si Police Officer 3 Vincent Lugtu at Renato Mercado.  Nauwi ang simpleng hindi pagkakaintindihan sa pagtatalo, hanggang sa mabaril ng pulis na si Lugtu ang pulis din na si Garcia.  Gumanti naman si Hernandez na ikinamatay kalaunan ni Lugtu at dalawa niyang kasama.  Pagkatapos ng insidente,  tumakas si Hernandez pero naaresto rin.  Itinanggi naman ng suspek na sangkot siya sa krimen.  Haharap ang suspek sa reklamong murder.","Patay ang dalawang pulis at dalawang iba pa sa isang barilan sa Tarlac matapos magkainitan dahil sa paninita, ayon sa ulat sa ""Balitanghali"" nitong Martes.","Disyembre 4, 2018 6:20pm GMT+08:00",https://www.gmanetwork.com/news/balitambayan/balita/677066/2-pulis-2-iba-pa-patay-sa-tarlac-matapos-magkainitan/story/
"Pagnanakaw, posibleng motibo sa pagpatay sa masteral student ng Ateneo","Lumalabas sa imbestigasyon ng mga pulis na pagnanakaw ang posibleng motibo sa pagpatay sa isang masteral student ng Ateneo kamakailan sa Marikina City, ayon sa ulat ni Mav Gonzales sa ""Balitanghali"" nitong Martes.  “Yung nakikita namin robbery-holdap pa rin. Kasi nga nawala, kinuha yung cellphone niya tapos nawala yung isang bag,” sabi ng hepe ng Marikina City Police na si Senior Superintendent Roger Quesada.  Gayunpaman, hindi naman nakuha ang laptop at wallet ng biktimang si Francis de Leon, na isang kawani ng Department of Education na naglalatag ng disaster risk reduction plan ng ahensya.  Sabado ng madaling araw, nakita ng isang residente si Francis na nakahandusay sa kalsada sa Barangay Concepcion Uno.  Nagtamo si Francis ng saksak sa leeg at sa dibdib na tumama sa kaniyang puso.  Inulat ito sa nagpapatrol na mga tanod pero idineklara nang patay ang biktima pagdating ng rescue team.  Ayon sa imbestigasyon ng pulis, dumaan pa ang biktima sa isang burger stand bago umuwi. Nakunan pa siya ng CCTV na naglalakad mag-isa sa Katipunan Street, 12:30 ng madaling araw.  Nakaugalian na raw ni Francis na pumunta sa isang cafe malapit sa bahay nila para mag-aral dahil mahina ang internet sa kanila, sabi ng pamilya.  Bumuo na ng special investigation task group ang Marikina Police para sa kaso ni Francis. Magbibigay din ng pabuya ang pamahalaan sa kung sinuman ang makakapagturo sa mga suspek.  Samantala, kinundena  naman ng DepEd ang pagpatay kay Francis.  Aalalahanin daw siya hindi lamang ng mga katrabaho niya pati ng mga buhay na pinrotektahan niya sa pamamagtian ng disaster risk reduction programs .  Ipagpapatuloy ng DepEd ang sinimulan ni Francis at patuloy na mananawagan ng hustisya sa kanyang pagkamatay, sabi sa ulat.","Lumalabas sa imbestigasyon ng mga pulis na pagnanakaw ang posibleng motibo sa pagpatay sa isang masteral student ng Ateneo kamakailan sa Marikina City, ayon sa ulat ni Mav Gonzales sa ""Balitanghali"" nitong Martes.","Disyembre 4, 2018 7:37pm GMT+08:00",https://www.gmanetwork.com/news/balitambayan/balita/677083/pagnanakaw-posibleng-motibo-sa-pagpatay-sa-masteral-student-ng-ateneo/story/
"Lalaki, nanggahasa umano ng menor de edad sa Maynila","Arestado ang isang lalaking nanggahasa umano ng menor de edad sa Maynila.  Sa ulat ni John Consulta sa ""GMA 24 Oras"" nitong Martes, sinalakay ng mga kawani ng National Bureau of Investigation (NBI) ang bahay ng suspek na si Harold Roque sa bisa ng arrest warrant.  Nagkulong pa si Roque sa loob ng kanyang kwarto kasama ang kanyang live-in partner pero kalaunan ay napilitan din siyang lumabas.  Ayon sa imbestigasyon, ginahasa ni Roque ang isang nalasing na menor de edad sa mismong bahay kung saan siya dinakip.  ""'Yung kapatid kasama, hinayaan 'yung minor na uminom. Eventually nalasing 'yung ate pati 'yung bata, kaya doon pinagsamantalahan na ng suspek 'yung bata dahil lasing 'yung bata, sa loob mismo ng bahay ng suspek,"" ayon kay Atty. Joseph Martinez, special agent ng NBI sa National Capital Region.  Walang piyansa ang kasong rape na isinampa laban kay Roque dahil menor de edad ang biktima.  Marami pa umanong ibang nabiktima ng panghihipo at pananamantala si Roque at nais daw ng mga ito na magsampa ng kaso, ayon sa NBI.  Tumangging magbigay ng pahayag ang suspek.",Arestado ang isang lalaking nanggahasa umano ng menor de edad sa Maynila.,"Disyembre 4, 2018 8:40pm GMT+08:00",https://www.gmanetwork.com/news/balitambayan/balita/677087/lalaki-nanggahasa-umano-ng-menor-de-edad-sa-maynila/story/
"Ikalawang bugso ng excise tax sa petroleum products, tuloy sa Enero 2019","Tuloy na ang pagpapatupad ng ikalawang bahagi ng pagtataas sa excise tax ng mga produktong petrolyo simula sa Enero 2019 matapos na sundin ni Pangulong Rodrigo Duterte ang payo ng kaniyang economic managers.  Ayon kay Budget Secretary Benjamin Diokno, inaprubahan ni Duterte ang mungkahi sa  ginanap na Cabinet meeting sa Malacañang nitong Martes.  “The President and the Cabinet approved the implementation of the law,"" sabi ni Diokno sa GMA News Online.  ""Yes. Here's the argument: The sharp turnaround in world crude oil prices from a peak of $80 per barrel to $68 per barrel on November 29, with Dubai Futures prices projecting further decline below $60 per barrel in 2019,"" paliwanag ng kalihim.  ""At its peak, diesel price was P48.80 per liter, it will be P37.76 [per liter] in January 2019, inclusive of the P2 excise tax. For gasoline (95 octane) it was P60.90 at its peak, it will be 50.82 in January 2019, inclusive of the P2 additional excise tax,"" patuloy ni Diokno.  Sa isang pahayag, kinumpirma ng Malacañang na inaprubahan ni Duterte ang rekomendasyon ng kaniyang economic team.  “Due consideration was given to several factors including, but not limited to: the downward impact on inflation owing to the steep drop in the Dubai crude oil price, the disruption in the Build Build Build infrastructure program, and reduction in budgets including personal services of national government agencies should excise tax on fuel be suspended,” ayon kay presidential spokesperson Salvador Panelo.  Nitong November 29,  na ipagpaliban ang pagpapatupad ng ikalawang bahagi ng fuel excise tax increase sa ilalim ng Republic Act 10963 o Tax Reform for Acceleration and Inclusion (TRAIN) law dahil sa pagsirit ng presyo ng produktong petrolyo.   Sa unang bahagi ng TRAIN law, nagpataw ng P2.50 per liter na excise tax sa diesel, at P7.00 per liter sa gasolina. Sa 2019, itataas pa ang excise tax sa diesel sa P4.50 at P9.00 naman sa gasolina.  Pero nakapaloob sa TRAIN law na dapat ipagpaliban ang pagpapatupad ng singil sa buwis kapag humigit sa $80 per barrel sa loob ng tatlong buwan ang presyo sa world market.  ""He [Duterte] is simply implementing the TRAIN law,"" ayon kay Diokno. ""Even with the second tranche, oil product prices will be P10 lower than their peak sometime in October."" --",Tuloy na ang pagpapatupad ng ikalawang bahagi ng pagtataas sa excise tax ng mga produktong petrolyo simula sa Enero 2019 matapos na sundin ni Pangulong Rodrigo Duterte ang payo ng kaniyang economic managers.,"Disyembre 4, 2018 11:22pm GMT+08:00",https://www.gmanetwork.com/news/balitambayan/balita/677107/ikalawang-bugso-ng-excise-tax-sa-petroleum-products-tuloy-sa-enero-2019/story/
"Driver ng mayor ng Imus, nanuntok ng nakagitgitang motorista; biktima, patay","Patay ang isang 45-anyos na negosyante sa Imus, Cavite matapos niyang makaaway ang nakagitgitan sa kalsada na driver pala ng alkalde ng lungsod.  Sa ulat ni Emil Sumangil sa ""24 Oras"" nitong Martes, kinilala ang suspek na si Michael Rodil Canizares.  Naisugod pa sa ospital ang nakaaway ni Canizares na si Dennis Narra Saique, ngunit namatay rin ito dahil sa 'subdural hematoma' as a result of blunt traumatic injuries o pagdurugo sa ulo.  Maghahatid lang daw si Sique ng kaibigan na nagbalik-bayan nang makagitgitan niya si Canizares habang palabas ng subdivision.  Sa imbestigasyon ng pulisya, nasabing nagkaroon pa raw ng pagtatalo ang magkabilang panig bago nangyari ang panununtok pero itinanggi ito ng kampo ni Saique.  Ayon kay Henry Oringo, kaibigan ng biktima, bahagya lang nilang nakagitgitan ang suspek na nakamotorsiklo.   ""Kinat niya po 'yung service namin na L300. Napahinto si Dennis, napahinto rin 'yung motor. Kumbaga, nagka-anohan sila...'Yung asawa noong hinatid namin na kaibigan, nagpakilala sabi 'Pare, mga bisita ko 'yan',"" kuwento ni Oringo.  Nang magkainitan, umalis raw si Canizares at bumalik kasama ang security guard ng subdivision.  Dito raw biglang sinuntok ni Canizares si Sique.  ""Sabi niya sa amin, nagko-conduct talaga kami ng roving as SOP, sa gabi kaya may kasama akong guard...Pagharap po nu'ng Michael kay Denis, bigla niya agad ng sinuntok. Walang kaabog-abog, walang komisyon,"" ani Oringo.  Humihingi ngayon ng hustisya ang pamilya ng biktima matapos  magpiyansa ang suspek na kinasuhan na nila ng homicide.  ""Masakit po, napakasakit po talaga. Talagang gusto kong mangyari, magkaroon ng hustisya ang anak ko...Nagpiyansa na po, nandiyan palakad-lakad. Ang gusto ko husisya, ang gusto ko murder ang ikaso sa kanya,"" sabi ng ina ng biktima.  Kinumpirma naman ng City Legal Officer ng Imus City Hall na driver ni Imus City Mayor Emmanuel Maliksi so Canizares at sinabing tinanggal na raw ito sa puwesto habang gumugulong ang imbestigasyon.  Nangako rin sila na mangingibabaw ang hustisya sa krimen.","Patay ang isang 45-anyos na negosyante sa Imus, Cavite matapos niyang makaaway ang nakagitgitan sa kalsada na driver pala ng alkalde ng lungsod.","Disyembre 4, 2018 9:32pm GMT+08:00",https://www.gmanetwork.com/news/balitambayan/balita/677093/driver-ng-mayor-ng-imus-nanuntok-ng-nakagitgitang-motorista-biktima-patay/story/
"Babaeng nanlaban sa taxi driver gamit ang toothbrush, inisip na hahalayin din siya ng suspek","Ikinuwento ng babaeng biktima na nanlaban sa suspek na taxi driver gamit ang toothbrush, na pumasok sa isip niya na hahalayin din siya ng suspek dahil inutusan siya nitong dumapa matapos siyang pagpapaluin ng tubo.    Sa panayam ni Victoria Tulad sa biktima na nakaratay pa sa ospital, ikinuwento nito ang nangyaring insidente habang sakay siya ng taxi ng suspek na si Zaldy Macatiag sa Quezon City nitong Lunes ng hatinggabi.  Sa ulat ng GMA News ""24 Oras"" nitong Martes, sinabing namamaga pa ang mukha at puro pasa ang mga mata ng 28- anyos na biktima, na hindi binanggit ang pangalan.  Dahil sa pamamalo sa kaniya ng tubo na bakal, nagtamo rin ng mga sugat sa mukha ang biktima na kailangang tahiin.  Kuwento niya, pauwi na siya nang parahin niya ang taxi na minamaneho ni Macatiag. Pero sa halip na ihatid siya sa bahay, ilang beses daw silang nagpaikot-ikot kaya sinabi niya sa suspek na bababa na lang siya.  Pero kumuha umano ng tubo si Macatiag at ilang beses siyang hinampas sa kabila ng kaniyang pagmamakaawa.  ""Sabi niya sa akin, 'dumapa ka.' Doon na 'ko natakot kasi alam ko rape na kasunod,"" saad niya.  Nang mapahawak siya sa kaniyang bag, nakapa umano ng biktma ang toothbrush, itinusok niya ito sa mata si Macatiag.  Nang lumabas ng taxi ang suspek dahil sa nangyari sa mata niya, nagawa raw ng biktima na makatakbo pero hinabol pa rin siya ni Macatiag.  Nakapagtago pa ang biktima sa ilalim nang nakaparadang sasakyan bago siya nilubayan umano ng suspek. Tuluyan naman siyang nakaligtas nang may dumaang tricycle driver na nagdala sa kaniya sa ospital.  Matapos ang ilang oras, naaresto ng mga pulis ang suspek na nagpapagamot sa ibang ospital.  ""Nung may reported na merong injured na taxi driver pinapuntahan natin. Then nung ma-picturan natin, pina-identify natin doon sa victim, inidentify niya na yun nga yung taxi driver,"" sabi ni Police Superintendent Rossel Cejas, hepe ng QCPD-Station 4.  Sinubukan pa raw magpalusot ng suspek pero nakuha sa taxi niya ang mga gamit ng biktima.  Sumailalim na sa inquest proceedings ang suspek na mahaharap sa mga kasong robbery at frustrated murder.  Tumanggi naman magbigay ng pahayag suspek.--","Ikinuwento ng babaeng biktima na nanlaban sa suspek na taxi driver gamit ang toothbrush, na pumasok sa isip niya na hahalayin din siya ng suspek dahil inutusan siya nitong dumapa matapos siyang pagpapaluin ng tubo.","Disyembre 4, 2018 8:48pm GMT+08:00",https://www.gmanetwork.com/news/balitambayan/balita/677090/babaeng-nanlaban-sa-taxi-driver-gamit-ang-toothbrush-inisip-na-hahalayin-din-siya-ng-suspek/story/
"Suspek na taxi driver na natusok ng toothbrush sa mata, humingi rin pala ng tulong sa pulisya","Nagpasaklolo rin pala sa mga awtoridad ang taxi driver na natusok ng toothbrush sa mata ng kaniyang pasahero na kaniyang sinaktan at hinoldap. Ang suspek, nagpanggap na nabiktima siya ng holdap.    Sa ulat ni Athena Imperial sa GMA News ""Saksi,"" sinabing siyam na beses tinahi sa mukha ang tinamo ng babaeng biktima dahil sa mga tinamong sugat matapos na hatawin umano ng tubo ng driver ng taxi na kaniyang nasakyan sa Quezon City.  Nakaligtas ang biktima nang makahawak siya ng sepilyo mula sa kaniyang bag na pinantusok sa mata ng suspek na driver na nakilalang si Zaldy Macatiag.  Tuluyang nakatakas ang biktima at nadala sa ospital ng nakakita sa kaniyang tricycle driver.  Ang suspek naman na si Macatiag, napag-alaman ng Quezon City police na humingi ng tulong sa Traffic Sector 5 para madala siya sa ospital dahil sa tinamong sugat sa mata.  ""Tinawag lang sa atin ng FEU hospital na may biktima doon ng alleged holdup. So, nagpunta investigator natin,"" ayon kay Police Superintendent Rosell Cejas, hepe ng QCPD-Station 4.  Matapos nilang kunan ng litrato ang driver na nagpakilalang ""biktima,"" ipinakita ng mga pulis ang larawan nito sa tunay na biktimang babae na kaniyang pasahero.  Ayon kay Cejas, positibong kinilala ng babae na ang driver ang nangholdap at namalo sa kaniya.  Tuluyan nang nadiin si Macatiag nang makita sa taxi niya ang mga gamit ng biktima.  Tumangging magbigay ng pahayag ang suspek na nahaharap sa mga kasong robbery at frustrated murder.    Aalamin naman ng pulisya kung may iba pang nabiktima si Macatiag.--","Nagpasaklolo rin pala sa mga awtoridad ang taxi driver na natusok ng toothbrush sa mata ng kaniyang pasahero na kaniyang sinaktan at hinoldap. Ang suspek, nagpanggap na nabiktima siya ng holdap.","Disyembre 5, 2018 12:04am GMT+08:00",https://www.gmanetwork.com/news/balitambayan/balita/677108/suspek-na-taxi-driver-na-natusok-ng-toothbrush-sa-mata-humingi-rin-pala-ng-tulong-sa-pulisya/story/
6-anyos na bata nadamay sa pamamaril sa ama,"Nadamay ang isang 6-anyos na bata sa pamamaril ng de-motorsiklong suspek sa kanyang ama sa Bangued, Abra.  Ayon sa ulat sa ""GMA Saksi"" nitong Martes, galing sa lamay ang mag-ama at pauwi na sana nang biglang pagbabarilin ng 'di pa nakikilalang suspek.  Nabaril sa likod ang ama samantalang nagtamo rin ng tama ng bala ang kanyang anak.  Pareho namang ligtas ang mga biktima matapos maisugod sa ospital.  Ayon sa pulisya, maaaring paghihiganti ang motibo sa pamamaril dahil akusado ang ama sa isang insidente ng pagpatay.","Nadamay ang isang 6-anyos na bata sa pamamaril ng de-motorsiklong suspek sa kanyang ama sa Bangued, Abra.","Disyembre 5, 2018 12:04am GMT+08:00",https://www.gmanetwork.com/news/balitambayan/balita/677110/6-anyos-na-bata-nadamay-sa-pamamaril-sa-ama/story/
"Magpinsang gun dealer umano, arestado; 9 iba pa, huli naman dahil sa droga","Arestado ang 11 na suspek sa operasyon ng Northern Police District (NPD) sa Navotas, ayon sa ulat ni Darlene Cay sa Unang Balita nitong Miyerkoles.  Ayon sa NPD Special Operations Unit, nagkasa sila ng buy-bust operation laban sa matagal na nilang pinaghahanap na gun dealer na kinilalang si Julius Simporios.  Habang isinasagawa ang bentahan sa bahay ng kinakasama ni Simporios, bumabatak naman ng shabu ang siyam nitong kasamahan kabilang ang kanyang live-in partner, dahilan upang sila ay arestuhin.  Bukod kay Simporios, inaresto rin ang siyam.  Matapos ang inisyal na imbestigasyon, inginuso ni Simporios ang pinsan niyang si Jhon Marlo Sabar na kasama raw sa iligal na pagbebenta ng armas kaya nagsagawa agad ng follow-up operation ang mga pulis kung saan nahuli si Sabar.  Nakuha mula sa mga suspek ang 55 sachets ng hinihinalang shabu na nagkakahalaga raw ng P100,000, isang kalibre .45 at isang kalibre .38.  Posible raw na ibebenta na ng mga suspek ang mga shabu, ayon sa pulis.  Itinanggi naman ng magpinsan na nagbebenta sila ng armas, pero parehong umamin na gumagamit sila ng droga. Wala namang pahayag ang siyam na iba pa.  Kasong paglabag sa Comprehensive Firearms And Ammunition Regulation Act ang haharapin nina Simporios at Saber, samantalang mahaharap naman sa reklamong paglabag sa Comprehensive Dangerous Drugs Act ang iba pang mga suspek.","Arestado ang 11 na suspek sa operasyon ng Northern Police District (NPD) sa Navotas, ayon sa ulat ni Darlene Cay sa Unang Balita nitong Miyerkoles.","Disyembre 5, 2018 9:26am GMT+08:00",https://www.gmanetwork.com/news/balitambayan/balita/677126/magpinsang-gun-dealer-umano-arestado-9-iba-pa-huli-naman-dahil-sa-droga/story/
"Tiangge sa San Juan City, ni-raid dahil sa pagbebenta ng mga pekeng damit","Sinalakay ng mga awtoridad ang isang kilalang mall sa San Juan City dahil sa pagbebenta umano ng mga counterfeit o pekeng brand ng mga damit, ayon sa ulat ni Cedric Castillo sa ""Balitanghali,"" Miyerkules.  Sinalakay ng apat na grupo ng National Bureau of Investigation (NBI) ang tiangge sa bisa ng isang search warrant para sawatahin ang mga nagbebenta ng mga damit na may pekeng brand.  Unang pinuntirya ang apat na magkakatabing pwesto kung saan nakisama naman ang mga nagtitinda habang kinukumpiska ang umabot sa limang sako ng mga damit.  Ayon sa NBI, kasong kriminal ang paglabag sa Republic Act 8293 O Intellectual Property Code Of The Philippines.  Gagamitin daw na ebidensya sa korte ang mga nasabat na paninda.  “Yung pagbebenta ng counterfeit products lalo na trademark infringement ito, kakasuhan yung in possession of ng premises, actually, yung may-ari ng stall,” sabi ng Special Investigator 5 Carlos Borromeo III.  Ilang beses nang ni-raid ang naturang mall dahil sa bentahan ng counterfeit items.  Dahil wala silang kapasidad na tukuyin kung ano ang peke o tunay, nilinaw ng NBI team na hindi nila maaaring basta-basta kumpiskahin ang ibang paninda sa lugar.  “Hindi kami knowledgeable kung ano ang counterfeit. Wala kaming capacity to determine whether those are counterfeit or genuine,” sabi ni Borromeo.  “Unless may complaint, then mag-apply kami ng search warrant then ma-file-an ng kaso,” sabi pa niya.  Posibleng may pananagutan din sa batas ang mismong mall, ayon sa NBI.  “Ina-allow nilang magbenta yung stall owners ng counterfeit products. Alam naman nila yan eh. Kaya may violation talaga sila jan. Magpe-prepare kami ng kaso laban sa kanila,” sabi ni Borromeo.  Hiningan ng pahayag ang mall pero hindi raw muna sila maglalabas ng pahayag kaugnay sa nasabing raid.","Sinalakay ng mga awtoridad ang isang kilalang mall sa San Juan City dahil sa pagbebenta umano ng mga counterfeit o pekeng brand ng mga damit, ayon sa ulat ni Cedric Castillo sa ""Balitanghali,"" Miyerkules.","Disyembre 5, 2018 2:30pm GMT+08:00",https://www.gmanetwork.com/news/balitambayan/balita/677161/tiangge-sa-san-juan-city-ni-raid-dahil-sa-pagbebenta-ng-mga-pekeng-gamit/story/
"2 suspek sa pagpatay sa masteral student ng Ateneo, arestado","Naaresto na ang dalawang suspek sa pagpatay sa isang masteral student ng Ateneo sa Marikina City habang patuloy na hinahanap ang isa pa, ayon sa ulat ni Jonathan Andal sa Dobol B sa News TV nitong Miyerkoles.  FLASH: Dalawang suspek sa pagpatay sa empleyado ng   at Ateneo de Manila University graduate student na si Francis de Leon, naaresto na ng Marikina City police; isa pang kasamahan ng mga ito, tinutugis pa rin. | via     Nahuli raw ang dalawang suspek sa Marikina Heights at Barangay Tumana sa pagitan ng 11 p.m. ng Martes at 1 a.m. ng Miyerkoles, ayon sa hepe ng Marikina City Police na si Senior Superintendent Roger Quesada.  Bukod sa dalawa, may isa pang suspek na pinaghahanap ng mga pulis.  Sabado ng madaling araw nang makita ng isang residente ang 24-anyos na si Francis de Leon, isang kawani ng Department of Education, na nakahandusay sa kalsada sa Barangay Concepcion Uno.  Nagtamo si Francis ng saksak sa leeg at sa dibdib na tumama sa kaniyang puso. Inulat ito sa nagpapatrol na mga tanod pero idineklara nang patay ang biktima pagdating ng rescue team.  Ayon kay Quesada, nahuli ang mga suspek nang kumanta ang isa nilang kasamahan.  Sabi ng impormante, gumagamit daw ng iligal na droga ang mga suspek at nag-iikot sa mga kalsada sakay ng motoriklo para maghanap ng biktimang mapagnanakawan.  Nitong mga nakaraang araw, mga taxi driver daw ang binibiktima ng mga suspek.  Maari raw makuha ng impormante ang P500, 000 na pabuya ng lokal na pamahalaan ng Marikina dahil sa pagbibigay ng impormasyon sa kaso, ayon kay Quesada.  Nakatakdang magsagawa ng press conference ang Marikina City Police nitong Miyerkoles ng hapon para ibigay ang iba pang detalye sa pagkakaaresto ng mga suspek. —","Naaresto na ang dalawang suspek sa pagpatay sa isang masteral student ng Ateneo sa Marikina City habang patuloy na hinahanap ang isa pa, ayon sa ulat ni Jonathan Andal sa Dobol B sa News TV nitong Miyerkoles.","Disyembre 5, 2018 11:26am GMT+08:00",https://www.gmanetwork.com/news/balitambayan/balita/677137/2-suspek-sa-pagpatay-sa-masteral-student-ng-ateneo-arestado/story/
2 Taiwanese nailigtas mula sa dumukot na umano'y sindikatong Chinese,"Nailigtas ng mga awtoridad sa Las Piñas City ang dalawang Taiwanese na dinukot umano ng anim na sindikatong Chinese na kanilang pinagkakautangan.  Ang isa sa mga biktima, nakapaghagis sa labas ng bahay ng karton kung saan isinulat nila ang paghingi nila ng saklolo, kung kaya't naipaalam ito sa pulisya.  Sa ulat ni Bam Alegre sa GMA News TV ""Balitanghali"" nitong Miyerkoles, makikita ang pagronda ng Las Piñas Philippine National Police (PNP) sa isang subdivisionat pagbabantay nila sa isang bahay.  Ilang saglit pa, nakakuha ang mga awtoridad ng hudyat nang may magtapon ng karton mula sa bahay.  Ayon sa ulat, nagawa raw ng biktima na ihagis ang karton habang hindi nakatingin ang mga suspek.  Lumalabas sa imbestigasyon na dumating sa bansa sina Chang-ping Sha at Hua-pin Yuan noong Disyembre 2 para maglaro sa casino.  Ngunit nagkautang sila sa mga Chinese ng P14 milyon kaya Disyembre 3 nang dalhin sila mula sa hotel nila papunta sa bahay sa Las Piñas.  Pinapatubos daw ang dalawang biktima sa kanilang mga kaanak.  Dito na humingi ng tulong ang mga pamilya ng mga biktima sa pulisya kaya ikinasa ng PNP ang isang rescue team nitong Martes at nag-stake out sa safehouse.  Nang pasukin pa ng pulisya ang bahay, nakita rin ang mga kadena na gagamitin umano na panggapos sa mga biktima.  Nagpasalamat naman ang mga dinukot sa maagap na pagresponde ng mga pulis.  Kasong kidnap for ransom naman ang nirerekomenda para sa mga suspek na sina Zhikun Guo, Jie Xiao, Huan Yang, Weiping Wang at Xhaojun Ma.",,"Disyembre 5, 2018 5:04pm GMT+08:00",https://www.gmanetwork.com/news/balitambayan/balita/677187/2-taiwanese-nailigtas-mula-sa-dumukot-na-umano-y-sindikatong-chinese/story/
"Kolehiyala, patay matapos mahagip ng truck sa Cagayan De Oro","Patay ang isang kolehiyala sa Cagayan de Oro City matapos mahagip ng isang truck.  Sa ulat sa GMA News TV ""Balita Pilipinas Ngayon"" nitong Miyerkules, patawid sana ang biktimang si Camila Jacobo sa Barangay Puntod nang mabundol ng palikong truck.  Magtatapos na sana ngayong taon sa kursong Business Administration ang biktima.  Naisugod pa siya sa ospital pero idineklara nang dead on arrival.  Sumuko naman sa pulisya ang driver ng nakadisgrasyang truck na si Acala Joaquin Neri.",Patay ang isang kolehiyala sa Cagayan de Oro City matapos mahagip ng isang truck.,"Disyembre 5, 2018 6:07pm GMT+08:00",https://www.gmanetwork.com/news/balitambayan/balita/677193/kolehiyala-patay-matapos-mahagip-ng-truck-sa-cagayan-de-oro/story/
"Panghoholdap sa mga estudyante sa España, na-hulicam; 3 suspek, arestado","Huli sa CCTV ang panghoholdap ng isang grupo ng kalalakihan sa isang estudyante sa España Boulevard sa Maynila nito lamang Martes, ayon sa ulat ni Vonne Aquino sa Unang Balita nitong Miyerkoles.  Kita sa footage kung paano sinundan ng dalawang lalaki ang biktima at kung paano siya nilapitan ng isa pa. Nang pasakay na ang estudyante sa UV Express, mapapansing nagsiksikan ang mga lalaki sa pinto ng sasakyan.  Doon na ninakawan ng cellphone ng mga suspek ang estudyante. Pagkatapos ng krimen ay umalis ang mga suspek na parang walang nangyari habang ang biktima naman ay hindi na tumuloy sa pagsakay.  “Biglang may tumutok po sa aking kutsilyo po. Kutsilyo po nung isa po tapos isa sa likod ko po. Sobrang po akong nanlamig talaga nun kasi hindi ko po alam anong gagawin,” kwento ng biktimang estudyante.  “Yung cellphone ko po yung kinukuha. Sobrang panlalamig ko binigay ko na lang po agad. Nung nakalayo na po sila, tsaka dun po ako tumawag, na nagsisigaw po na naholdup po ako,” dagdag pa niya.  Biniktima rin ng mga suspek  ang isa pang estudyante sa parehong lugar pasado 5 p.m.  “Tinutukan ako ng patalim, hindi ko lang sigurado anong klaseng patalim yun. Tapos sabi nila akin na yung cellphone mo. Sa sobrang takot ko po, binigay ko po yung cellphone ko,” kwento ng babaeng biktima  Nagsisigaw raw ang biktima hanggang sa makaresponde ang mga pulis.  Naaresto naman ng mga pulis ang tatlong suspek na kinilalang sina Alvin Ramos, Mark Wilson Casampol, at Alfred Mendoza na positibong kinilala ng mga biktima.  Ayon sa precinct commander sa University Belt area na si Police Inspector Edgardo Alombro, lima raw talaga ang suspek ngunit nakatakas ang dalawa.  “Nagkahabulan. Actually lima yan, bale dalawa yung nakatakas so naipasa nila yung cellphone kaya hindi namin nakuha,” ani Alombro.  “Matagal na nila itong ginagawa, so ang operation nila sa may Dapitan, España hanggang Welcome Rotonda,” dagdag pa niya.  Hindi itinanggi ng mga suspek na mandurukot sila pero itinanggi nilang sila ang bumiktima sa dalawang estudyante kahit pa na-hulicam sina Ramos At Casampol. Iginiit nilang hindi raw sila nanunutok ng patalim.  “Hindi po kami holduper…Mandurukot lang po,” ani Ramos.  “Hindi ho ma'am. Wala kaming hinoholdup ma'am. Dukot lang po yun,” sabi naman ni Mendoza.  Samantala, tiniyak naman ng mga pulis na paiigtingin nila ang kanilang visibility sa lugar lalo ngayong Christmas season.  Pursigido naman ang mga biktima na ituloy ang kaso lalo't trauma ang inabot nila sa nangyari at hindi rin naibalik sa kanila ang mga ninakaw na cellphone. —",,"Disyembre 5, 2018 3:06pm GMT+08:00",https://www.gmanetwork.com/news/balitambayan/balita/677164/panghoholdap-sa-mga-estudyante-sa-espana-na-hulicam-3-suspek-arestado/story/
"Mga drug suspect, nagtalunan at nagtago sa maduming creek para matakasan ang PDEA","Nagmistulang mga daga na nagtalunan sa maduming creek ang ilang drug suspect nang salakayin ng mga tauhan ng Philippine Drug Enforcement Agency (PDEA) ang umano'y isang one stop shop ng droga sa Makati City.    Sa ulat ni Jun Veneracion sa GMA News ""24 Oras"" nitong Miyerkoles, sinabing 11 ang nadakip, kabilang ang pangunahing target ng PDEA si Manolito Julia.  Sa video na kuha sa operasyon, ilang drug suspect ang tumalon sa creek at nagtago sa ilalim ng kongkretong tulay.  Tumangging lumabas ang suspek kahit pa pinaputukan na ng mga awtoridad bilang babala.  Pero matapos ang ilang minuto, hindi na ito nakita.  Ayon sa PDEA, nakunan ng surveillance video na ginagawang bilihan at gamitin ng droga ang lugar ni Julia, na pilit na itinatanggi ang paratang laban sa kaniya.  ""Sinasabi namin one-stop-shop kasi puwede ka na bumili doon, at the same time pwede ka na rin gumamit doon,"" saad ni IA3 Sharon Ominga ng PDEA-NCR.  Batay sa nakalap ng impormasyon ng PDEA, mayroon pa umanong tatlong pulis na nakitang kasamang bumabatak sa lugar. Katunayan, may nakita pang cap ng pulis nang maghalughog ang mga operatiba sa bahay.  Nakita rin ang ilang sachet ng hinihinalang shabu.  ""The presence of the cap is the subject of our inquiry now within this area,"" ayon kay S/Supt. Rogelio Simon, Makati City.  Sasampahan ng kaukulang kaso ang mga naaresto.--",Nagmistulang mga daga na nagtalunan sa maduming creek ang ilang drug suspect nang salakayin ng mga tauhan ng Philippine Drug Enforcement Agency (PDEA) ang umano'y isang one stop shop ng droga sa Makati City.,"Disyembre 5, 2018 8:46pm GMT+08:00",https://www.gmanetwork.com/news/balitambayan/balita/677220/mga-drug-suspect-nagtalunan-at-nagtago-sa-maduming-creek-para-makatakas-ang-pdea/story/
Sanggol natagpuang patay sa basurahan sa Tondo,"Isang sanggol ang natagpuang patay sa basurahan sa Tondo, Maynila, ayon sa ulat sa Unang Balita ng GMA News nitong Miyerkoles.  Ayon sa street sweeper na nakakita, naglilinis sila ng tulay nang mapansin niya na may bahid ng dugo ang isang basurahan.  Nang kanyang damputin, bumungad ang ulo ng isang sanggol na babae.  Agad nilang ipinagbigay-alam sa mga awtoridad ang pangyayari.","Isang sanggol ang natagpuang patay sa basurahan sa Tondo, Maynila, ayon sa ulat sa Unang Balita ng GMA News nitong Miyerkoles.","Nobyembre 21, 2018 10:37am GMT+08:00",https://www.gmanetwork.com/news/balitambayan/balita/675535/sanggol-natagpuang-patay-sa-basurahan-sa-tondo/story/
2 drug suspek patay sa police operation sa sementeryo ng Pasay,"Patay ang dalawa umanong tulak ng shabu sa operasyon kontra droga ng mga pulis sa sementeryo ng Pasay City noong Martes ng gabi.  Pahayag ng mga pulis-Pasay sa ""Unang Balita"" nagkasa sila ng operasyon sa sementeryo matapos makatanggap ng tip mula sa isang concerned citizen sa bentahan ng droga doon.  Nang puntahan ng police team ang lugar, pinaputukan agad ng isang suspek ang mga awtoridad.  Dead on the spot ang dalawang suspek nang gumanti ng putok ang mga pulis. Tinamaan din ang isang pulis na kinilalang si P02 Jay-R Orada, at mabuti na lamang umano nakasuot ito ng vest.  Mga taxi driver umano ang kadalasang parokyano ng mga suspek, at ipinapalusot lamang sa butas ng pader ng sementeryo ang droga.  Nakuha sa crime scene ang mga sachet ng hinihinalang shabu, isang kalibre .45 baril, isang kalibre .22 pistol.  Inaalam pa ang pagkakakilanlan sa mga napatay na suspek.",Patay ang dalawa umanong tulak ng shabu sa operasyon kontra droga ng mga pulis sa sementeryo ng Pasay City noong Martes ng gabi.,"Nobyembre 21, 2018 12:27pm GMT+08:00",https://www.gmanetwork.com/news/balitambayan/balita/675549/2-drug-suspek-patay-sa-operasyon-sa-sementeryo-ng-pasay/story/
"Mag-aaral na nagdala ng alagang manok sa school, patok sa mga netizen","Nag-viral sa social media ang litrato ng isang mag-aaral sa San Jose del Monte, Bulacan matapos niyang isama ang alaga niyang manok sa eskuwelahan.  Sa ulat ni Bernadette Reyes sa ""Balitanghali"" nitong Miyerkules, kinuwento ni Rebecca Paula Cruz na dinala ang kanyang alaga sa Sto. Cristo National High School para isama sa isang play.  ""Para po maging mas maganda 'yung play. Kaya naisip namin po na magdala na lang po ng original na manok,"" sabi nito.  Mukhang sinuwerte pa ang manok na nagbida sa play dahil naka-third place sila sa sinalihang patimpalak.  Nang masaksihan ng guro ni Rebecca na si Radin Tagarino kung paano niya pakainin at painumin ang manok at kinunan niya sila ng litrato.  Pinost niya ito sa social media sa caption na nagsasabing: ""'Yung umalis papa mo walang magbabantay sa kapatid mo 'Ate ng taon'.""  Bagama't biro lang ang caption na ""ate ng taon"" si Rebecca, maraming netizen ang natuwa sa larawan nina Rebecca at ang kanyang alaga.  ""Just for fun lang po 'yung caption. No harm intended po 'yung caption,"" sabi ni Tagarino.  Dagdag nito, ""hindi dapat ang hayop ay hayop lang. Kailangan ng hayop po, minamahal din.""","Nag-viral sa social media ang litrato ng isang mag-aaral sa San Jose del Monte, Bulacan matapos niyang isama ang alaga niyang manok sa eskuwelahan.","Nobyembre 21, 2018 3:17pm GMT+08:00",https://www.gmanetwork.com/news/balitambayan/balita/675575/mag-aaral-na-nagdala-ng-alagang-manok-sa-school-patok-sa-mga-netizen/story/
"Signal No. 1 lifted, but monitoring of coastal barangays in Bacolod continues ","Local government authorities continue to monitor the situation in some coastal barangays in Bacolod City despite the lifting of Signal No. 1 in the province of Negros Occidental.  According to John Consulta's report on ""24 Oras"" on Wednesday, Barangays Banago, Singkang and Panakoy are being closely watched by authorities, as these areas were previously hit by a flash flood in September 2017.  In Barangay Banago, the small boats of fishermen were earlier tied in a safe place as the residents braced for Tropical Depression Samuel.  Some locals, however, did not heed PAGASA's warning and continued to venture to the sea despite the inclement weather.  On the other hand, around 20 trucks bound for Iloilo were stranded in a port after roro trips were cancelled as the tropical depression approached early this week.",Local government authorities continue to monitor the situation in some coastal barangays in Bacolod City despite the lifting of Signal No. 1 in the province of Negros Occidental.,"Nobyembre 21, 2018 7:46pm GMT+08:00",https://www.gmanetwork.com/news/balitambayan/balita/675627/signal-no-1-lifted-but-monitoring-of-coastal-barangays-in-bacolod-continues/story/
"2-anyos na bata, nalunod sa balon sa Cebu","Patay ang isang 2-anyos na bata sa Barangay Poblacion, Talisay City sa Cebu matapos malunod sa balon.  Sa ulat sa GMA News TV ""Balita Pilipinas Ngayon"" nitong Miyerkules, iigib daw sana sa balon ang isang kapitbahay nang matagpuan ang palutang-lutang na katawan ng bata pasado alas dose ng tanghali noong Martes.  Ayon kay Karen Villeta, ina ng biktima, inihabilin niya ang paslit na si Raven sa nakatatanda nitong kapatid.  Nalibang daw sa paglalaro ng volleyball ang nakatatandang kapatid kaya't hindi napansing pumunta na pala sa balon malapit sa kanilang bahay ang biktima.  Hindi rin daw ito napansin agad ng kanilang mga kapitbahay.  Idineklara nang patay ang bata nang dalhin sa ospital.  Humihiling naman ng tulong-pinansyal sa lokal na pamahalaan ang pamilya ng biktima para sa kanyang burol at libing.","Patay ang isang 2-anyos na bata sa Barangay Poblacion, Talisay City sa Cebu matapos malunod sa balon.","Nobyembre 21, 2018 6:03pm GMT+08:00",https://www.gmanetwork.com/news/balitambayan/balita/675610/2-anyos-na-bata-nalunod-sa-balon-sa-cebu/story/
"Dating PBA player Danny Ildefonso at MMDA enforcer, nagkainitan","Nagkainitan ang dating PBA player na si Danny Ildefonso at isang traffic enforcer ng Metro Manila Development Authority (MMDA) matapos sitahin ng huli ang basketbolista sa Sampaloc, Maynila nitong Miyerkules ng umaga.    Ayon sa ulat ng GMA News ""Balita Pilipinas Ngayon,"" muntik pa umanong mauwi sa suntukan ang mainitang pagtatalo ng dalawa.  Sinita umano ng enforcer si Ildefonso, coach ngayon ng National University (NU) Bulldogs dahil sa iligal na pagparada sa tapat ng nabanggit na unibersidad.  Sabi ni Ildefonso, hinamon siya ng enforcer nang suntukan. Pero giit naman ng enforcer, inangasan daw siya ng basketbolista.  Namagitan naman sa dalawa si MMDA operations supervisor Bong Nebrija at pinagsabihan ang kaniyang enforcer, habang tiniketan naman si Ildefonso.--","Nagkainitan ang dating PBA player na si Danny Ildefonso at isang traffic enforcer ng Metro Manila Development Authority (MMDA) matapos sitahin ng huli ang basketbolista sa Sampaloc, Maynila nitong Miyerkules ng umaga.","Nobyembre 21, 2018 5:38pm GMT+08:00",https://www.gmanetwork.com/news/balitambayan/balita/675604/dating-pba-player-danny-ildefonso-at-mmda-enforcer-nagkainitan/story/
"4 na trabahador, nahuling bumabatak ng droga sa tinaguriang 'footbridge to heaven'","Apat na trabahador sa ginagawang matarik na footbridge sa EDSA-Kamuning, Quezon City na binansagang ""footbridge to heaven"" ang inaresto ng mga pulis dahil sa paggamit umano ng iligal na droga.    Sa ulat ng GMA News ""Unang Balita"" nitong Miyerkules, sinabing nagsagawa ng buy-bust operation ang mga awtoridad para madakip ang target na si JanJan Rasonable.  “Si Jan Jan lang kasi, siya lang talaga ang subject. Habang nagkakaroon ng buy bust, ongoing, nakita ng poseur buyer, na may nagpopot session sa loob na barracks,” sabi ni city drug enforcement  supervisor Police Inspector Gina Abay.  Nang madakip si Rasonable, nakita naman ang mga kasamahan niya na gumagamit na nakilalang sina Joseph Baloia, Jonard Jagon at ang foreman na si Lolito Lacang.  Paliwanag ni Rasonable, gumagamit sila ng droga para panlaban sa puyatang pagtatrabaho sa footbridge.    Aminado ang suspek na siya ang bumibili ng shabu sa supplier sa NIA Road. Sa ilalim daw talaga sila ng footbridge nagdodroga ng kaniyang mga ka-trabaho.  Kakasuhan ang apat ng paglabag sa Republic Act 9165 o ang Comprehensive Dangerous Drugs Act of 2002.  Makikipag-ugnayan naman daw ang pulisya sa MMDA na siyang may proyekto sa nasabing footbridge.  Wala pang pahayag ang MMDA tungkol sa insidente.  Nauna nang pinuna ng mga netizens ang footbridge dahil sa sobrang mataas ito kaya binago ang disenyo.--","Apat na trabahador sa ginagawang matarik na footbridge sa EDSA-Kamuning, Quezon City na binansagang ""footbridge to heaven"" ang inaresto ng mga pulis dahil sa paggamit umano ng iligal na droga.","Nobyembre 21, 2018 4:55pm GMT+08:00",https://www.gmanetwork.com/news/balitambayan/balita/675592/4-na-trabahador-nahuling-bumabatak-ng-droga-sa-tinaguriang-footbridge-to-heaven/story/
"Rambol ng 'di bababa sa 40 kabataan, nahuli-cam sa Maynila","Nahuli-cam ang away ng 'di bababa sa 40 kabataan sa Barangay 404, Sampaloc, Maynila.  Sa ulat ni Oscar Oida sa ""24 Oras"" nitong Miyerkules, nagpang-abot ang mga ""batang Quiapo"" at ""batang Balic"" pasado alas dose ng hatinggabi noong November 17.  Sa cellphone video, makikitang nagtatakbuhan ang ilang kabataan habang hinahabol at pinagbabato sila ng kabilang kampo.  Maya-maya, nakatawag sila ng resbak at sila naman ang sumugod sa grupong nanghabol sa kanila.  May mga bitbit pang armas ang mga kabataan. Ang isa, may dala pang katana na iwinawasiwas habang naghahamon ng away.  Tinatayang walong taong gulang daw ang edad ng isa sa mga pinakabatang kasali sa naturang gulo. Mayroon ding mga babae.  ""'Yung isang babae nakahiga na po sinasabunot-sabunutan po,"" sabi ng saksing si Sid de Viterbo.  Natamaan pa raw ng bato sa mukha ang isa sa mga nakipag-rambol.  Hindi nagpaawat sa mga sumasaway na residente ang mga kabataan at tumigil lang nang dumating na ang police mobile.  Aminado ang pamunuan ng barangay na kulang ang kanilang mga tanod kumpara sa bilang ng mga sangkot sa gulo.  ""Normally dalawa lang 'yung rumoronda, so kung sakaling harapin 'yun ng mga tanod maaring kuyugin sila... baka mabugbog sila,"" ayon kay Vangie Marquez, kalihim ng Barangay 404.  Ilang sasakyan ang tinamaan sa batuhan, at ang hagdang ibinalibag ng mga nagrambol, nakabitin pa rin sa kawad ng kuryente.  Nangangamba ang mga residente na baka maulit pa ang kaguluhan lalo pa't may mga nasaktan.  Nangako naman ang Sampaloc Police na hihigpitan ang pagbabantay sa lugar pero pakiusap nila sa mga magulang, bantayang maigi ang mga anak para makaiwas sa mga gulo.","Nahuli-cam ang away ng 'di bababa sa 40 kabataan sa Barangay 404, Sampaloc, Maynila.","Nobyembre 21, 2018 9:48pm GMT+08:00",https://www.gmanetwork.com/news/balitambayan/balita/675642/rambol-ng-di-bababa-sa-40-kabataan-nahuli-cam-sa-maynila/story/
"Mga kawani ng gobyerno, posible pang makatanggap ng P25,000 bonus ngayong 2018","Makatatanggap pa ng panibagong bonus ang mga kawani ng gobyerno sa darating na Disyembre na hindi hihigit sa P25,000. Gayunman, nakasalalay ang magandang balita sa ""savings"" ng kanilang ahensiya.    Sa ulat ni Maki Pulido sa GMA News ""24 Oras"" nitong Miyerkoles, sinabing ang P25,000 bonus ay Collective Negotiation Agreement (CNA), at hiwalay sa 14th month at P5,000 cash bonus na naibigay na nitong Nobyembre 15.  Mga rank and file at manager na miyembro ng employee's organization na accredited ng Civil Service Commission ang maaaring makakatanggap ng CNA bonus.  Sabi ni Budget Secretary Benjamin Diokno, hindi nila sinabay-sabay ang dating ng bonus para hindi agad maubos ang pera ng mga kawani.  ""CNA is a recognition of the workers efforts in accomplishing performance targets at lesser cost,"" anang kalihim.  Sa breakfast forum sa Maynila, sinabi pa ni Diokno na taunang one-time benefit ang CNA na maaaring matanggap ng mga kawani simula sa kalagitnaan ng Disyembre.  Gayunman, paalala ng kalihim sa mga kawanim; “If your agency is not able to generate savings do not expect this incentive.” --","Makatatanggap pa ng panibagong bonus ang mga kawani ng gobyerno sa darating na Disyembre na hindi hihigit sa P25,000. Gayunman, nakasalalay ang magandang balita sa ""savings"" ng kanilang ahensiya.","Nobyembre 21, 2018 11:20pm GMT+08:00",https://www.gmanetwork.com/news/balitambayan/balita/675650/mga-kawani-ng-gobyerno-posible-pang-makatanggap-ng-p25-000-bonus-ngayong-2018/story/
"Mahigit P1.2 M halaga ng iligal na droga, nasabat sa Grab driver na dumalaw sa kulungan","Mahigit P1.2 milyong halaga ng iligal na droga ang nakuha sa isang Grab driver na dumalaw umano sa Pasay City Jail nitong Miyerkules.  Sa ulat ni Julee Anne Mae Cabrera sa Super Radyo dzBB, kinilala ang suspek na si Jonathan Roxas.     Mahigit 1.2 million pesos na halaga ng hinihinalang iligal na droga ,nakumpiska sa isang dalaw ng preso sa Pasay City jail.         Ayon sa Pasay City Police, bibisitahin sana ng suspek ang pinsan niyang nakakulong pero nakumpiska umano sa kanya ang 40 gramo ng hinihinalang shabu nang kapkapan siya ng mga pulis bilang protocol sa pagdalaw.  Nagkakahalaga ito ng P200,000.  Matapos nito, minabuti na rin ng mga awtoridad na inspeksyunin ang sasakyan ni Roxas.  Doon na nga tumambad ang tatlong pakete ng pinatuyong marijuana at 200 gramo pa ng hinihinalang shabu.     JUST IN: Grab driver na dalaw sa Pasay City Jail, arestado matapos mahulihan ng P1.2-million halaga ng shabu at marijuana        Bukod sa iligal na droga, nakuha rin sa suspek ang isang baril, weighing scale, at drug paraphernalia.  Nakulong na rin si Roxas noong 2016 dahil sa pagkakasangkot sa droga.—Dona Magsino/ LDF, GMA News",Mahigit P1.2 milyong halaga ng iligal na droga ang nakuha sa isang Grab driver na dumalaw umano sa Pasay City Jail nitong Miyerkules.,"Nobyembre 21, 2018 11:43pm GMT+08:00",https://www.gmanetwork.com/news/balitambayan/balita/675652/mahigit-p1-2-m-halaga-ng-iligal-na-droga-nasabat-sa-grab-driver-na-dumalaw-sa-kulungan/story/
6 umanong holdaper patay sa shootout sa Cagayan,"Patay ang anim na hinihinalang myembro ng notorious na Gener Dunag Crime Syndicate sa sa shootout sa Lal-lo, Cagayan, ayon sa ulat ni Jamie Santos sa Saksi.  Isang police asset ang nag-tip na nanghoholdap daw ang grupo sakay ng puting van.  Agad naglatag ang pulisya ng mga checkpoint at sa isa nito naharang ang grupo na umano'y nagpaputok kaya gumanti ang mga pulis.  Napatay sa checkpoint ang anim na mga suspek kabilang ang lider na si Gener Dunag. Nagtangka namang tumakas ang isa pero nasukol din matapos ang dalawang oras ng paghahanap.  Nakuhaan sila ng P300,000 cash, 12 cellphone, sari-saring armas, bala at baril na ang isa may tatak pa ng Bureau of Corrections. Batay sa mga nakuhang ID, ang isa sa patay ay Criminology student.  Sa Talisay City, Batangas nanlaban din daw ang dalawang hinihinalang kidnapper.  Kinontak nila ang misis ng biktima para manghingi ng P100,000 ransom.  Nagpaputok at nagtangka umanong tumakas ang mga suspek nang matunog sila na mga pulis ang mga kasama ng asawa ng biktima.  Sa pagtangkang tumakas ng mga suspek sakay ng motorsiklo, naharang sila hanggang maka engkwentro ang mga pulis.  Pero sa pagkakapatay sa mga suspek, hindi na sila nausisa kung saan ang kidnap victim na nawawala pa.","Patay ang anim na hinihinalang myembro ng notorious na Gener Dunag Crime Syndicate sa sa shootout sa Lal-lo, Cagayan, ayon sa ulat ni Jamie Santos sa Saksi.","Nobyembre 22, 2018 1:12am GMT+08:00",https://www.gmanetwork.com/news/balitambayan/balita/675656/6-umanong-holdaper-patay-sa-shootout-sa-cagayan/story/
"Lalaki, kumasa sa sweeping challenge, umabot ang pagwawalis sa plaza at terminal","Isang video ng isang lalaki na kumasa sa sweeping challenge ang pumatok ngayon sa social media, ayon sa ulat ni Victoria Tulad sa ""Balitanghali"" Huwebes.  Gamit ang kanyang tambo, sinumulan ng lalaki ang pagwawalis mula sa loob ng kanilang bahay, palabas sa garahe, kalsada, parke, na umabot pa sa ospital, terminal, loob ng bus hanggang sa sea wall.  Sabi ng uploader ng video na si Evan, trip lang daw ito sa una na nauwi sa totohanan.  Inabot ng dalawang oras si Evan sa paglipat-lipat ng lokasyon para sa video, na hindi naman niya raw pinagsisihan dahil naka-ehersisyo na siya, napagtagumpayan pa niya ang sweeping challenge.","Isang video ng isang lalaki na kumasa sa sweeping challenge ang pumatok ngayon sa social media, ayon sa ulat ni Victoria Tulad sa ""Balitanghali"" Huwebes.","Nobyembre 22, 2018 6:12pm GMT+08:00",https://www.gmanetwork.com/news/balitambayan/balita/675744/lalaki-kumasa-sa-sweeping-challenge-umabot-ang-pagwawalis-sa-plaza-at-terminal/story/
"Lalaking ayaw ibigay ang gamit ng tiyahin, binugbog ng 2 lalaki","Bugbog ang inabot ng isang lalaki matapos siyang tumangging ibigay ang gamit ng kanilang tiyahin na kinukuha ng dalawa pang lalaki sa Sta. Cruz, Maynila. Naaresto naman ang dalawang salarin.  Sa ulat ni Vonne Aquino sa GMA News ""Unang Balita"" nitong Huwebes, sinabing nangyari ang insidente sa Rizal Ave. corner Tayuman Street, kung saan makikita sa CCTV ang matandang tiyahin na nakaupo sa bangketa.  Ilang saglit pa, bigla na lamang pinagsusuntok ang kaniyang pamangkin ng isang lalaki kaya ito napahiga.  Nakapalag pa ang biktima ngunit wala na siyang nagawa.  Samantalang ang isa namang lalaki, itinayo muna ang tiyahin ng biktima saka pinagsusuntok din ang biktima.  Kumakaway ang matandang tiyahin para humingi ng saklolo ngunit walang umawat sa mga nanununtok, maging ang mga security guard sa kalapit na establisimyento.  Umalis na lamang ang mga salarin na tila walang nangyari.  Kinilala ang biktima na si Bryan Lao na dinala sa ospital. Nagtamo siya ng mga sugat sa ulo.  Sinamahan naman ang kaniyang tiyahin ng dalawang nagmagandang loob na estudyante para magpa-blotter sa barangay.  ""'Yung gamit nila, pinilit kunin nu'ng mga suspek, hindi pumayag 'yung biktima natin. So nu'ng nakipagbuno siya du'n sa gamit, bigla na lang inundayan ng mga suntok yung biktima,"" saad ni Alex Girado, staff ng Barangay 336 Zone 34.  Nang dahil sa CCTV, natukoy ng barangay ang identidad ng mga suspek na mga pasaway daw sa lugar.  ""Pamilyar naman sa amin kasi palagi silang nandiyan tumatambay, minsan nag-iinuman pa diyan sa kanto na 'yan. Marami na ring report na ginagawa rin na hindi maganda yang mga 'yan,"" sabi pa ni Girado.  Nahuli ang mga suspek sa follow-up operation ng mga awtoridad, ngunit hindi na sila iniharap sa media kaya hindi na rin nakapagbigay ng pahayag.","Bugbog ang inabot ng isang lalaki matapos siyang tumangging ibigay ang gamit ng kanilang tiyahin na kinukuha ng dalawa pang lalaki sa Sta. Cruz, Maynila. Naaresto naman ang dalawang salarin.","Nobyembre 22, 2018 12:32pm GMT+08:00",https://www.gmanetwork.com/news/balitambayan/balita/675699/lalaking-ayaw-ibigay-ang-gamit-ng-tiyahin-binugbog-ng-2-lalaki/story/
"Presyo ng ilang bilihin sa grocery, tumaas ng P0.25-P3","Tumaas ng P0.25 hanggang P3 ang presyo ng ilang mga produkto sa pamilihan, ayon sa ulat ni Lei Alviz sa ""Balitanghali"" nitong Huwebes.  Sa panayam sa opisyal ng Philippine Amalgamated Supermarkets Association (Pagasa), ang pagtaas sa presyo ay naitala sa ilang brand ng toyo, suka, food seasoning, palaman sa tinapay, processed meat, sitsirya, diaper at baterya.  “They know they will need to increase prices. Why not do it ahead of competition or maybe after competition,” sabi ng presidente ng grupo na si Steven Cua.  Posibleng magtaas ang presyo ng ilan pang produkto sa pagpasok ng Disyembre dahil epektibo na ang P25 na dagdag sa minimum wage.  “Of course, it will affect their expenses.  Labor cost affect all industries,” sabi ni Cua.  “Kung may 3,000 employees ka, tapos yung bonus mo madadagdagan lahat, masisira yung kita, yung profit mo,” dagdag niya.  Wala namang pagbabago sa presyo ng mga produktong pang-Noche Buena dahil marami pa ang supply sa mga pamilihan.  Magmamahal daw ito kapag kumaunti na ang supply habang papalapit ang Pasko.  “Pag may sahod, paunti-unti. Pag Christmas ka namili, mas mahal na,” sabi ng isang mamimili na si Epifania Santos.  Sabi naman ng isa pang mamimili na si Annie Tabara, mabuti na raw na dalawang putahe lang ang ihanda sa Noche Buena dahil sa taas ng presyo ng mga bilihin.  “Tama na ang dalawang putahe, yun ang sasabihin ko, dahil mahal na pati bigas,” sabi niya.  Dahil estratehiya ng mga manufacturing company at ng mga supermarket ang pagprepresyo ng produkto, pinag-aaralan naman daw nilang mabuti ang pagtataas nito.  Payo naman ng  mga mamimili, ugaliing magkumpara ng presyo ng iba’t ibang brand at ng mga supermarket para makatipid.","Tumaas ng P0.25 hanggang P3 ang presyo ng ilang mga produkto sa pamilihan, ayon sa ulat ni Lei Alviz sa ""Balitanghali"" nitong Huwebes.","Nobyembre 22, 2018 5:54pm GMT+08:00",https://www.gmanetwork.com/news/balitambayan/balita/675741/presyo-ng-ilang-bilihin-sa-grocery-tumaas-ng-p0-25-p3/story/
"Live-in partners na sangkot sa droga, 2 kasama inaresto","Arestado ang mag-live-in partner sa isang buy bust, kung saan nahuli rin ang dalawa nilang kasama nang pigilan ang mga pulis sa pag-aresto, ayon sa ulat ni Cesar Apolinario sa ""Balitanghali""nitong Huwebes.  Kinilala ang mag-live-in partner na sina Dennis Alcantara at Roniela Polanday na kilalang tulak umano ng droga sa kanilang barangay.  Nang isakay sila ng mga pulis sa saksakyan, may dalawang babae na pilit na hinihila ang mga suspek palabas ng sasakyan.  Kinilalang anak ng mga suspek ang isa sa kanila na si Criselda Alcantara. Kasama niyang nahuli si Joanna Chris Sanchez na humarang din sa mga pulis habang inaaresto ang mga suspek.  Haharap sila sa reklamong paglabag sa Presidential Decree 1829 o Obstruction of Apprehension and Prosecution of Criminal Offenders dahil sa kanilang pagsagabal.  Samantala, itinanggi naman ng dalawang drug suspect na sila ay tulak ng droga.  “Hindi naman ako si Bakulaw . Hindi sa amin yan sir,” sabi ni Alcantara.  Alyas ‘Mata’ at ‘Bakulaw’ daw ang ginagamit na pangalan ni Alcantara sa kanyang pakikipagtransaksyon, ayon sa hepe ng Station Drug Enforcement Unit ng Quezon City Police District Station 4.  “Ang galaw kasi nitong dalawa, nagbebenta sila ng droga. Positive siya na-identify ng aming regular confidential informant na siya nga si alyas Mata,” sabi ng hepe na si Senior Inspector Dennis Francisco.  “At the same time kasi, ginagamit din  niya yung alyas Bakulaw sa pakikipagtransaksyon niya sa ibang customer. Talamak na adik din itong dalawa,” dagdag niya.  Narekober sa kanila ang 5 sachet ng shabu at ang buy bust money.","Arestado ang mag-live-in partner sa isang buy bust, kung saan nahuli rin ang dalawa nilang kasama nang pigilan ang mga pulis sa pag-aresto, ayon sa ulat ni Cesar Apolinario sa ""Balitanghali""nitong Huwebes.","Nobyembre 22, 2018 7:13pm GMT+08:00",https://www.gmanetwork.com/news/balitambayan/balita/675757/live-in-partners-na-sangkot-sa-droga-2-kasama-inaresto/story/
"Team ng Reporter’s Notebook, kinunan rin ng video ng China Coast Guard","Armado ng sarili nilang camera, kinunan din ng video ng China Coast Guard ang news team ng Reporter's Notebook ng magpunta ito sa Scarborough Shoal upang kumustahin muli ang mga Pilipinong mangingisda roon.  Ayon sa ulat ni Jun Veneracion sa ""24 Oras"", pinagbawalan ng mga Tsino ang news team na magsagawa ng coverage sa naturang lugar sa West Philippine Sea.  ""Without the permission of China, you cannot carry out the interview. The fish in the reef is welcome,"" sabi ng isang Tsino.  Makikita sa video na kinukunan rin ng isa pang Tsino ang mga Pilipino habang nag-uusap tungkol sa dapat sana't interview sa lugar.  ""When did you begin to implement that order, that no camera crew should be allowed here in this area?"" tanong ni Veneracion.  ""We cannot give you this information,"" sagot ng Tsino.  ""But this is within the exclusive economic zone of the Philippines,"" sabi ni Veneracion.  Umalis ang news team at ang mga kasama nitong mangingisda para hindi na lumala ang tensyon.  Noong Mayo, napag-alaman ng Reporter's Notebook na kinukuha ng mga Tsinong coast guard ang mga huling isda ng mga Pilipinong mangingisda sa lugar.  Naapektuhan ang kabuhayan ng mga mangingisda sa Scarborough Shoal.  Kailangan daw i-protesta ng Pilipinas ang pinakahuling insidente sa Scarborough o Panatag Shoal.  ""Pag hindi ito pinrotesta ng [Department of Foreign Affairs], parang tinanggap na nila na kontrolado na talaga ng China yan at it's under Chinese sovereignty,"" sabi ni Prof. Jay Batongbacal ng University of the Philippines.  Wala pang tugon sa Reporter's Notebook ang Malacañang at ang DFA.","Armado ng sarili nilang camera, kinunan din ng video ng China Coast Guard ang news team ng Reporter's Notebook ng magpunta ito sa Scarborough Shoal upang kumustahin muli ang mga Pilipinong mangingisda roon.","Nobyembre 22, 2018 9:15pm GMT+08:00",https://www.gmanetwork.com/news/balitambayan/balita/675768/team-ng-reporter-s-notebook-kinunan-rin-ng-video-ng-china-coast-guard/story/
"78 Tsino, 11 Pinoy arestado sa illegal online gambling center sa Pasig","Arestado ang 78 Chinese nationals at 11 Pinoy matapos salakayin ng pulisya ang isang hinihinalang online gambling facility sa isang commercial building sa Pasig City.  Ayon sa ulat ni Jun Veneracion sa""24 Oras"" nitong Huwebes, sinalakay ng special operations unit ng National Capital Region Police Office (NCRPO) ang pasilidad ng Finasia Tech Inc.  Nalaman daw ng Philippine Amusement and Gaming Corporation (PAGCOR) na walang lisensya ang nasabing kumpanya.  Hindi rin daw sigurado ang mga awtoridad kung mayroong mga work permit o sapat na dokumento ang mga naarestong Tsino.  ""In-depth investigation ang isasagawa natin para malaman natin kung sino ang responsible groups or individual na nag-facilitate ng pagpasok nila dito,"" sabi ni NCRPO director Chief Superintendent Director Guillermo Eleazar.  Nahaharap sa kasong paglabag sa Anti-Cybercrime Prevention Act ang mga suspek. Kinuha naman bilang ebidensya ang ilang mga cellphone, USB at iba pang mga gadget sa pasilidad.     Ayon sa mga suspek na Pinoy, hindi raw nila alam na illegal gambling ang operasyon ng kanilang pinagtatrabauhan.  ""Isang buwan lang kami dito. Hindi namin alam na ganito pala,"" giit ng isang Pinay.  ""Ang alam lang po namin is BPO po, 'yun lang po,""' dagdag ng isa.  Nang tanungin naman ang isa sa mga naarestong Chinese national kung ano ang kanyang trabaho, sumagot ito ng: ""I do not speak English.""",Arestado ang 78 Chinese nationals at 11 Pinoy matapos salakayin ng pulisya ang isang hinihinalang online gambling facility sa isang commercial building sa Pasig City.,"Nobyembre 22, 2018 8:52pm GMT+08:00",https://www.gmanetwork.com/news/balitambayan/balita/675766/78-tsino-11-pinoy-arestado-sa-illegal-online-gambling-center-sa-pasig/story/
"Katana, ginamit sa rambulan ng 2 grupo ng mga kabataan sa Sampaloc","Hindi na naiwasang magkasakitan ang dalawang grupo ng kabataan na mga nagrambol sa Sampaloc, Maynila, na kinabibilangan ng mga menor de edad, kasama ang mga babae. Ang isang lalaki, nagdala pa ng katana samantalang ang isa pa ay nambato ng hagdan.  Sa ulat ni Oscar Oida sa Balitanghali nitong Huwebes, sinabing nangyari ang insidente ng hatinggabi ng Nobyembre 17 sa may S.H. Loyola, Barangay 404, kung saan nagrambulan ang mga batang Quiapo at batang Balic-Balic.  Makikita sa isang video na nagtatakbuhan ang isang grupo habang hinahabol sila at pinagbababato ng kabilang kampo.  Ngunit ilang saglit ang nakalipas, umatras ang mga nanghahabol dahil may dalang resbak at armas na pala ang hinahabol na grupo.  Pumorma ang isang lalaking may dalang katana at winasiwas ito, at hinahamon ang mga sumugod.  Mga nasa walong taong gulang lang daw ang mga kasali sa rambol.  ""'Yung isang babae nakahiga na po sinasabunut-sabunutan po,"" sabi ni Sid de Viterbo, isang saksi.  Sinuway sila ni Alvin Cabrera, ang taong kumukuha ng video nila, ngunit binalewala lang nila ito.  Maya-maya pa, tinamaan na ng bato sa ulo ang isa sa mga kabataan.  Naawat ang gulo nang dumating na ang police mobile. Hinabol pa ng isang tanod ang mga kabataan.  Inamin ng pamunuan ng Barangay 404 na hindi sapat ang kanilang mga tanod para awatin ang nangyaring rambol.  ""Normally, dalawa na 'yung rumuronda so kung sakaling harapin 'yun ng mga tanod, maaaring kuyugin sila kasi mga 20 to 40 kabataan po 'yung time na 'yun na nangyari ang bagay na 'yun. So kumbaga sila kukuyugin, baka mabugbog pa sila,"" sabi ni Vangie Marquez, Barangay secretary.  Bumalik ang GMA News sa lugar at kita pa rin ang mga bakas ng rambol sa lugar.  May tama ang ilang sasakyan, at may nakita pang hagdan na nakasabit sa kawad ng kuryente na sinasabing pinangbato ng mga nagrambol.  Sinabi ng ilang residente na posibleng maulit pa ang rambol dahil may mga nasaktan.  ""After nu'ng gulo parang wala lang sa kanila, hindi sila nag-aalala na may nasaktan sila or sila mismo nasaktan,"" sabi ni Katrina Gallano, residente.  Inihayag naman ng Sampaloc Police na paiigitingin daw nila ang pagbabantay sa lugar.","Hindi na naiwasang magkasakitan ang dalawang grupo ng kabataan na mga nagrambol sa Sampaloc, Maynila, na kinabibilangan ng mga menor de edad, kasama ang mga babae. Ang isang lalaki, nagdala pa ng katana samantalang ang isa pa ay nambato ng hagdan.","Nobyembre 23, 2018 12:51am GMT+08:00",https://www.gmanetwork.com/news/balitambayan/balita/675781/katana-ginamit-sa-rambulan-ng-2-grupo-ng-mga-kabataan-sa-sampaloc/story/
"Pamilyang natutulog, pinagbabaril ng umano'y pulis na kanilang kinasuhan","Kalunos-lunos ang sinapit ng isang pamilya sa Barangay Bagong Pag-asa, Quezon City, na nagtamo ng mga tama ng bala sa ulo, kabilang ang 10-anyos na anak, mula sa pulis na umano'y sinampahan nila ng kaso dahil sa panunutok ng baril.  Sa ulat ni James Agustin sa GMA News ""Unang Balita"" nitong Biyernes, kinilala ang mga biktima na sina Romeo Ado, asawa niyang si Christine, at anak na si Romeo Jr., na pawang natutulog nang pagbabarilin.  Isinaad ng mga residente na hindi bababa sa 10 putok ng baril ang kanilang narinig.  ""Narinig ko 'yung maraming putok tapos humiga ako pero sunod-sunod kaya lumabas ako uli kasi baka nakatambay 'yung mga anak ko,"" saad ng isang ginang.  Suspetsa ng mga kamag-anak na ginawa ito ng isang pulis na nagbanta na babalikan ang pamilya.  Inilahad naman ni Babellyn, isa pang kaanak na wala sa bahay nang mangyari ang krimen, na idinemanda ng kapatid niyang si Christine ang pulis dahil sa panunutok ng baril ilang buwan na ang nakalipas.  Nag-ugat ang kanilang pinag-awayan nang igiit ng pulis na ginagamit ang bahay ng pamilya Ado sa pagbatak ng droga.  ""May nagsabi po na 'yung bumalik daw po rito 'yun daw po 'yung inireklamong na pulis. 'Yun po 'yung dinemanda ng kapatid ko na tinutukan siya ng baril dito,"" saad ni Babellyn Ado.  kasalukuyan pang iniimbestigahan ng pulisya ang posibleng motibo sa pamamaslang.  ""Medyo mabigat ito siguro may galit itong suspek na ito dahil pinagbabaril na lang at pati 'yung bata idinamay,"" pahayag ni Supt. Rodrigo Soriano, Masambong Police Station Commander.  ""Kung sino man po siya, may pamilya rin po siya. Sana maramdaman niya kung ano ang ginawa niya sa pamilya ko. 'Yun na lang po ang meron kami,"" sabi ni Babellyn.  Ayon pa sa inisyal na pagsisiyasat, naglakad lamang paalis sa lugar ang suspek.  Pitong basyo ng bala ng 9mm sa lugar ang nakuha ng SOCO.","Kalunos-lunos ang sinapit ng isang pamilya sa Barangay Bagong Pag-asa, Quezon City, na nagtamo ng mga tama ng bala sa ulo, kabilang ang 10-anyos na anak, mula sa pulis na umano'y sinampahan nila ng kaso dahil sa panunutok ng baril.","Nobyembre 23, 2018 11:08am GMT+08:00",https://www.gmanetwork.com/news/balitambayan/balita/675804/pamilyang-natutulog-pinagbabaril-ng-umano-y-pulis-na-kanilang-kinasuhan/story/
"Dayuhang ayaw magpa-ticket sa traffic enforcer, nagwala","Isang dayuhan ang na-hulicam na nakikipagtalo sa isang traffic enforcer na sumita sa kanya, ayon sa ulat ng Unang Balita nitong Biyernes.  Kita sa video kung paano tinulak-tulak ng dayuhan ang enforcer at itumba ang motorsiklo nito sa gilid ng daan.  Pinagsisigawan at pinagtutulak din ng dayuhan ang ibang enforcers na sumisita rin sa kanya.  Kahit na sinusubukan siyang kausapin ay nagsisisigaw pa rin ang dayuhan.  Ayon sa uploader ng video, may traffic violation ang dayuhan at ayaw magpa-ticket.","Isang dayuhan ang na-hulicam na nakikipagtalo sa isang traffic enforcer na sumita sa kanya, ayon sa ulat ng Unang Balita nitong Biyernes.","Nobyembre 23, 2018 1:41pm GMT+08:00",https://www.gmanetwork.com/news/balitambayan/balita/675817/dayuhang-ayaw-magpa-ticket-sa-traffic-enforcer-nagwala/story/
"2 lalaking umano'y nagbebenta ng droga, patay sa engkuwentro sa pulisya sa QC","Patay ang dalawang lalaking mga high-value target umano matapos mauwi sa engkuwentro ang kanila sanang transaksyon sa pulisya sa inuupahang bahay sa Kamuning, Quezon City.  Sa ulat ni James Agustin sa GMA News ""Balitanghali,"" sinabing isinagawa ang buy-bust operation 6 a.m. nitong Biyernes, kung saan isang pulis ang nagsilbing poseur buyer at bumili kina alyas Nonoy at alyas Badong.  Halagang P13,500 ang nabiling limang gramo ng shabu mula sa mga suspek.  Nakahalata ang mga suspek na pulis ang kanilang katransaksyon, kaya dito na sila bumunot ng baril at nagpaputok.  ""Pagpasok nila diyan armado pa, armed to the teeth pala ang mga ito na nag-result sa engkuwentro at pagkamatay nu'ng dalawa. Medyo nasunog daw ng konti ang ating kapulisan at bumunot 'yung isa so 'yun na nagbarilan na sila,"" sabi ni Chief Supt. Joselito Esquivel, QCPD Director.  Mga kustomer ng dalawang suspek ang ilang residente sa barangay Kamuning at mga kalapit na barangay.  Lumabas din sa imbestigasyon na tatlong araw pa lamang silang umuupa sa kanilang bahay.  ""Medyo maconsider na natin high value kapag nagdi-distribute na ng mga five grams and up kasi 'yung five grams pagka marami na 'yun sa 10 na lang, so 50 sa isang taryahan,"" sabi pa ni Esquivel.  Dalawang baril, apat na pakete na may shabu residue at mga drug paraphernalia ang nakuha ng SOCO sa crime scene.","Patay ang dalawang lalaking mga high-value target umano matapos mauwi sa engkuwentro ang kanila sanang transaksyon sa pulisya sa inuupahang bahay sa Kamuning, Quezon City.","Nobyembre 23, 2018 6:21pm GMT+08:00",https://www.gmanetwork.com/news/balitambayan/balita/675862/2-lalaking-umano-y-nagbebenta-ng-droga-patay-sa-engkuwentro-sa-pulisya-sa-qc/story/
"Chinese, pinatay at pinagputol-putol ang katawan sa Makati; mga suspek, Chinese din","Isang babaeng Chinese ang natagpuang putol-putol ang katawan sa loob ng isang condominium unit sa Makati. Ang mga suspek, Chinese at mga babae rin na kainuman daw ng biktima.    Sa ulat ni Darlene Cay sa GMA News TV ""Balitanghali"" nitong Biyernes, sinabing dakong 6:00 pm nitong Huwebes nang makatanggap ng tawag ang Makati police mula sa security supervisor ng condominium building sa Barangay Bel-Air dahil sa duguang kutsilyo at damit na itinapon sa kanilang garbage chute.  Nang dumating ang mga awtoridad, inalam nila kung saan galing ang mga duguang gamit hanggang sa matunton ang unit kung saan nakita ang putol-putol na katawan ng biktima na nakilalang si Wang Yalei, 26-anyos.  Nakalagay ang ulo ng biktima sa isang paper bag, ang katawan ay nasa maleta, habang ang mga braso at binti ay nasa dalawang magkahiwalay na bag.  Nasa loob pa ng condo unit ang mga suspek na kinilalang sina Zhang Chuning, Zhang Cha Quan at Zhang Yi Xi.  Itinuturing namang person of interest si Wang Xue, na halos kasabay ng mga pulis nang dumating sa gusali.  Ayon sa mga suspek, nag-iinuman sila nang madaling araw nang magtalo ang biktima at si Zhang.  Pahayag nila sa mga pulis, sasaksakin umano ng biktima si Zhang, pero naagaw ni Zhang ang patalim at napatay ang biktima.  Kasunod nito, nagpatulong daw sa Zhang sa mga kaibigan para putul-putulin ang katawan ng biktima para maisilid ito sa mga bag.  Ayon kay National Capitol Regional Police Office Chief Guillermo Eleazar, love triangle ang lumalabas na ugat ng krimen.  ""Accordingly, ayon sa interpreter, parang babae ang pinag-aawayan noong dalawang involved, 'yung dalawang lesbian. Parang love triangle,"" saad niya.  Mahaharap ang mga suspek sa reklamong murder. --","Isang babaeng Chinese ang natagpuang putol-putol ang katawan sa loob ng isang condominium unit sa Makati. Ang mga suspek, Chinese at mga babae rin na kainuman daw ng biktima.","Nobyembre 23, 2018 4:36pm GMT+08:00",https://www.gmanetwork.com/news/balitambayan/balita/675841/chinese-pinatay-at-pinagputol-putol-ang-katawan-sa-makati-mga-suspek-chinese-din/story/
"Dayuhan na ayaw magpa-ticket sa enforcer, nais ipa-deport ng Makati","Nais ng pamahalaan ng Makati na ipa-deport at i-deklarang persona non grata ang Turkish citizen na si Yuksel Ibrahim.  Ayon sa ulat ni Ivan Mayrina sa ""QRT"", nahaharap rin ang 24-anyos na dayuhan sa reklamong direct assault, resisting arrest at malicious mischief.  Nakunan si Ibrahim ng video na nakikipagtalo sa isang traffic enforcer na sumita sa kanya.  Kita sa video kung paano tinulak-tulak ng dayuhan ang enforcer at itumba ang motorsiklo nito sa gilid ng daan.  Pinagsisigawan at pinagtutulak din ng dayuhan ang ibang enforcers na sumisita rin sa kanya.  Kahit na sinusubukan siyang kausapin ay nagsisisigaw pa rin ang dayuhan.  Ayon sa uploader ng video, may traffic violation ang dayuhan at ayaw magpa-ticket.  Dinala si Ibrahim sa custodial center ng Makati.  Hindi daw siya galit sa traffic enforcer at mainit lang daw ang ulo niya dahil sa personal na problema.  ""That's life and I'm paying for what I did,"" sabi ni Ibrahim.",Nais ng pamahalaan ng Makati na ipa-deport at i-deklarang persona non grata ang Turkish citizen na si Yuksel Ibrahim.,"Nobyembre 23, 2018 6:15pm GMT+08:00",https://www.gmanetwork.com/news/balitambayan/balita/675861/dayuhan-na-ayaw-magpa-ticket-sa-enforcer-nais-ipa-deport-ng-makati/story/
"4 suspek sa chop-chop killing sa Makati, kinasuhan ng murder","Kasong murder ang inihain ng Makati City Prosecutors Office laban sa apat na Chinese national na sangkot sa pagpatay at pag-chop-chop ng kapwa nila Tsino sa isang condominium sa Makati City.  Ayon sa ulat ni Ian Cruz nitong Biyernes sa ""24 Oras,"" kabilang sa mga nahaharap sa kaso si Zhang Chu Ning, ang kapatid niyang si Zhang Chu Quan, at ang kanilang mga kaibigan na sina Wang Xue at Zhang Xi Xi.  Ito ay matapos maalerto ang Makati City police na may nagtapon daw ng mga duguang damit at kutsilyo sa garbage chute ng isang condominium sa Barangay Bel-Air, Makati City nitong Huwebes ng gabi.  Nadiskubre ng mga rumespondeng awtoridad ang putol-putol na bahagi ng katawan ng biktima na isinilid sa iba't ibang bag sa isang unit.  Ayon sa kuwento ng mga suspek sa awtoridad, nag-iinuman daw sila nitong Huwebes ng hapon nang magtalo ang biktima at si Zhang Chu Ning.  Love triangle ang unang inilutang na posibleng dahilan sa pagpatay, pero ayon sa kampo ng biktima, maaaring may kinalaman sa online casino ang  .  Kabilang sa mga testigo ng pulisya ang guwardiya ng naturang gusali, kasama ang isang empleyado na nakadiskubre ng tinapong duguang kagamitan sa garbage chute.  Kuwento ng babaeng empleyado: ""Ang nakita lang po namin, may bumagsak na paper bag. 'Nung pagkabagsak po, may nakita po kaming kutsilyo at may brief, tapos tissue na maraming dugo.""",Kasong murder ang inihain ng Makati City Prosecutors Office laban sa apat na Chinese national na sangkot sa pagpatay at pag-chop-chop ng kapwa nila Tsino sa isang condominium sa Makati City.,"Nobyembre 23, 2018 8:16pm GMT+08:00",https://www.gmanetwork.com/news/balitambayan/balita/675873/4-suspek-sa-chop-chop-killing-sa-makati-kinasuhan-ng-murder/story/
"SSS pensioners, makatatanggap ng 13th month pension","Simula sa susunod na linggo, matatanggap na ng mga pensiyonado ng Social Security System (SSS) ang kanilang 13th month pension, na katumbas ng natatanggap nilang buwanang pensiyon.      Sa ulat ni Maki Pulido sa GMA News TV ""Balitanghali"" nitong Biyernes, sinabi umano ng SSS na P22 bilyon ang inilaan nila para sa 13th month bonus ng nasa 2.4 milyong pensiyonado.  Makukuha raw ito ng mga pensiyonado simula sa Nobyembre 29, Huwebes, bilang ayuda sa mga nakatatanda.  Bagaman nananatili pa naman daw na matatag sa ngayon ang pananalapi ng ahensiya, sinabing mas mataas na ang binabayarang pensiyon ng SSS kaysa sa natatanggap nilang kontribusyon mula sa mga miyembro.  Nagsimula raw ito nang dagdagan ng P1,000 ang pensiyon na natatanggap ng mga pensiyonado nitong nakaraang Enero.  Mula Enero hanggang Sepyembre 2018, nakapaglabas umano ang SSS ng P134 bilyon para sa mga pensiyonada, habang ang koleksyon sa mga miyembro ay nasa P127 bilyon o ""deficit"" ng P7 bilyon. —","Simula sa susunod na linggo, matatanggap na ng mga pensiyonado ng Social Security System (SSS) ang kanilang 13th month pension, na katumbas ng natatanggap nilang buwanang pensiyon.","Nobyembre 23, 2018 8:15pm GMT+08:00",https://www.gmanetwork.com/news/balitambayan/balita/675872/sss-pensioners-makatatanggap-ng-13th-month-pension/story/
Tatlong suspect patay sa drug raid sa Bacoor,"Tatlong drug suspect ang namatay sa isang anti-drug operation ng PNP at Philippine Drug Enforcement Agency sa Bacoor.  Ayon sa ulat ni John Consulta sa ""24 Oras"", namatay sina Venencio Banatayo at Felimon Roxas matapos magtangkang tumakas sa mga owtoridad.   Inaalam pa ang pagkakakilanlan ng pangatlong suspect.  Isinagawa ang raid dahil nakuhaan ng surveillance video ng Bacoor police ang talamak na pagbebenta at paggamit ng drog sa lugar.  Nakita rin sa video mula sa Cavite police ang isang buntis na bumabatak rin ng droga.  Pagkatapos mapatay ng pulis ang mga suspek, nakatanggap pa ng tawag ang cellphone ng isa sa kanila.  Arestado rin sa naturang buy bust operation ang 23 iba pa, kasama ang babaeng nagtago ng droga sa kanyang underwear.  Ayon sa babae, gagamitin niya ang kita niya sa pagbebenta ng droga para makabili siya ng gamot ng anak niyang maysakit.",Tatlong drug suspect ang namatay sa isang anti-drug operation ng PNP at Philippine Drug Enforcement Agency sa Bacoor.,"Nobyembre 23, 2018 9:55pm GMT+08:00",https://www.gmanetwork.com/news/balitambayan/balita/675883/tatlong-suspect-patay-sa-drug-raid-sa-bacoor/story/
5 SC justice ang nasa listahan ng pagpipilian ni Duterte para sa susunod na chief justice,"Inihayag na ang limang pangalan na nasa listahan na ginawa ng Judicial and Bar Council (JBC) na ipadadala kay Pangulong Rodrigo Duterte kung saan pipiliin kung sino ang uupong bagong punong mahistrado ng Korte Suprema.    Ang mga kandidato para pumalit sa binakanteng posisyon ng nagretirong si Teresita Leonardo-De Castro ay sina acting Chief Justice Antonio Carpio, Associate Justices Diosdado Peralta, Lucas Bersamin, Estela Perlas-Bernabe at Associate Justice Andres Reyes Jr.  Ayon kay Justice Secretary Menardo Guevarra, ex-officio member ng JBC, nakakuha sina Carpio, Peralta, Bersamin, at Perlas-Bernabe, ng tig-anim na boto mula sa anim na miyembro ng konseho, habang limang boto ang nakuha ni Reyes.  Sa ilalim ng Saligang Batas, mayroong 90 araw ang pangulo ng bansa para pumili mula sa listahan ng JBC ng bagong punong mahistrado kapag bakante ang posisyon.  Inaasahan na naipadala kay Duterte ang listahan nitong Biyernes.  Natapos ang termino ni De Castro bilang punong mahistrado noong Oktubre 10 matapos nitong maabot ang kaniyang compulsory retirement age na 70.--",Inihayag na ang limang pangalan na nasa listahan na ginawa ng Judicial and Bar Council (JBC) na ipadadala kay Pangulong Rodrigo Duterte kung saan pipiliin kung sino ang uupong bagong punong mahistrado ng Korte Suprema.,"Nobyembre 23, 2018 10:49pm GMT+08:00",https://www.gmanetwork.com/news/balitambayan/balita/675893/5-sc-justice-ang-nasa-listahan-ng-pagpipilian-ni-duterte-para-sa-susunod-na-chief-justice/story/
"Ilang grupo mula sa Sulu, ipinakita ang suporta sa Bangsamoro Organic Law","Sa kauna-unahang pagkakataon ay ginanap Linggo sa Makati City ang pagpupulong ng iba't-ibang grupo mula sa probinsya ng Sulu upang ipakita ang kanilang matibay na pagsuporta sa Bangsamoro Organic Law.  Dinaluhan ito ng mga religious leaders, negosyante, NGOs, mayors, vice mayors at iba pang opisyal.  Nasa pagpupulong rin sina Al Haj Murad Ebrahim, chairperson ng Moro Islamic Liberation Front (MILF) at Mohagher Iqbal, chairperson ng MILF Implementing Panel, bilang mga panauhin.  Kahit na magkakaiba ng political affiliations ay nagawang magsama-sama ng iba't-ibang grupo na sumusuporta sa BOL sa kabila ng   Matatandaang naghain sa Korte Suprema ng petition for certiorari and prohibition with a request for temporary restraining order (TRO) si Tan sa pagpapatupad ng BOL.  Ayon kay Tan, hindi raw pwedeng i-abolish ang ARMM nang hindi ina-amyendahan ang 1987 Constitution.  Nais raw ipakita ng grupo na suportado ng maraming taga Sulu ang BOL.  Naghahanda na nga raw sila sa gaganaping plebesito sa darating na Enero 2019.   Matapos ang dialogo ay ibinigay na ng grupo ang kanilang manifesto of support sa BOL kay Murad.        Ayon kay Murad, ang ganitong pagsasama-sama ng ibat-ibang sektor mula sa Sulu ay nagpapakita na maisasakatuparan na ang BOL at magkakaroon na ng tuloy-tuloy na kapayapaan sa Mindanao. Naniniwala raw siya na sasang-ayon ang mga taga Sulu o ""yes"" vote ang mananaig sa gaganaping plebisito. Kailangan rin raw bantayan ang gaganaping plebesito upang hindi magkaroon ng dayaan.  Sa kasalukuyan raw ay patuloy ang kanilang ginagawang pakikipag-usap sa Commission on Elections (Comelec) at Armed Forces of the Philippines (AFP) para sa paghahanda sa plebisito.",,"Nobyembre 25, 2018 7:22pm GMT+08:00",https://www.gmanetwork.com/news/balitambayan/balita/676030/ilang-grupo-mula-sa-sulu-ipinakita-ang-suporta-sa-bangsamoro-organic-law/story/
"Pulis na suspek sa pamamaril sa 3 miyembro ng pamilya sa QC, tinukoy na","Tukoy na ang pulis na suspek sa pagpatay sa isang mag-asawa at sa kanilang batang anak sa loob ng kanilang bahay habang natutulog sa Quezon City.  Pagtiyak ng opisyal ng QC Police District, hindi nila titigilan ang suspek na nakatalaga sa Caloocan City hangga't hindi nila nadadakip.      Sa panayam ng GMA News TV ""Quick Response Team"" nitong Biyernes, kinilala ni Police Chief Superintend Joselito Esquivel Jr., Director-QCPD, kinilala niya ang suspek na si Police Officer Jerry Antonio, nakatalaga sa Caloocan City.    Kalalaya lang umano ni Antonio matapos makapagpiyansa kaugnay sa kasong panunutok ng baril na isinampa ng isang kaanak ng mga biktima noong Abril.  Dati umanong residente sa lugar ng mga biktima ang suspek kaya natukoy ng mga testigo.  Huwebes ng gabi nang pasukin ng suspek ang bahay ng mga biktima sa Barangay Bagong Pag-asa, Quezon City, at pinagbabaril sa ulo ang mag-anak.  Nasawi ang mag-asawang Romeo at Christine Ado, at ang anak nilang si Romeo Jr., 10-anyos.  Tinawag ni Esquivel na karumal-dumal ang naturang krimen.  Idinagdag ng opisyal na magkasanib-puwersa umano ang pulis ng Quezon City at Caloocan City sa pagtugis sa suspek.  Payo niya sa suspek,  ""Mabuti pa sa'yo PO3 Jerry Antonio sumurender ka na at hindi ka naman namin titigilan. Pagka kami ang nakakita na nakauna sa iyo ay baka kung saan pa tayo makarating. Kaya mabuting sumurender ka na sa lalong madaling panahon.""  Sinabi ni Esquivel na isasampa nila ang kasong murder laban kay Antonio.--","Tukoy na ang pulis na suspek sa pagpatay sa isang mag-asawa at sa kanilang batang anak sa loob ng kanilang bahay habang natutulog sa Quezon City.  Pagtiyak ng opisyal ng QC Police District, hindi nila titigilan ang suspek na nakatalaga sa Caloocan City hangga't hindi nila nadadakip.","Nobyembre 24, 2018 12:09am GMT+08:00",https://www.gmanetwork.com/news/balitambayan/balita/675902/pulis-na-suspek-sa-pamamaril-sa-3-miyembro-ng-pamilya-sa-qc-tinukoy-na/story/
"7 dating sumuko at nahuli dahil sa droga, muling nahuli sa QC at Cavite","Arestado ang pitong taong sangkot sa droga sa magkakahiwalay na operasyon sa Quezon City at Cavite, na mga dati na rin daw nahuli at ang iba ay sumuko sa Oplan Tokhang.  Limang suspek sa droga ang dinakip sa Cubao, na mga nakitaan ng mahigit 100 pakete ng inihinalang shabu at ilang drug paraphernalia, ayon sa ulat ng Balitanghali Weekend nitong Sabado.  Isinaad ng pulisya na dati na ring nahuli ang limang suspek, na ginagamit daw ang bahay kung saan sila inaresto bilang drug den.  Todo-tanggi ang mga suspek sa paratang.  Samantala sa Dasmariñas, Cavite, arestado ang tulak na si Ronel Ambrocio na target ng NBI, at ang parokyano niyang si Emmanuel Empleo.  Dati na silang sumuko sa Oplan Tokhang.  Aminado si Ambrocio sa pagtutulak, samantalang umamin din si Empleo na nagpunta siya sa lugar para bumatak ng shabu.","Arestado ang pitong taong sangkot sa droga sa magkakahiwalay na operasyon sa Quezon City at Cavite, na mga dati na rin daw nahuli at ang iba ay sumuko sa Oplan Tokhang.","Nobyembre 24, 2018 3:11pm GMT+08:00",https://www.gmanetwork.com/news/balitambayan/balita/675945/7-dating-sumuko-at-nahuli-dahil-sa-droga-muling-nahuli-sa-qc-at-cavite/story/
"4 na drug suspect arestado sa QC, mahigit P300K na ilegal na droga nakumpiska","Apat na suspek ang arestado nitong Sabado nang mahulog sa isang buy-bust operation sa Quezon City.  Nakumpiska mula sa kanila ang mahigit P300,000 na halaga ng hinihinalang ilegal na droga, ayon sa ulat ni Vonne Aquino sa Balitanghali ng GMA News TV nitong Linggo.  Sa tulong ng isang informant, nakipag-transkasiyon online ang Manila Police District Station 5 Drug Enforcement Unit (SDEU) sa mga minamanmanan nilang tulak umano ng ecstasy at cocaine.  Umorder ang mga pulis ng 20 pirasong ecstasy na nasa P20,000 ang halaga.  Sabado ng gabi, nakipagkita ang suspek sa isang gasolinahan sa Katipunan Avenue.  Nang matapos ang transaksiyon, inaresto ang suspek, driver niya at dalawa pang umano'y parokyano na bumili rin daw ng droga.  Hindi na muna pinangalanan ng mga pulis ang mga inaresto.  “Hindi nagbebenta basta lang ito na kung may pera ka, gusto mong gumamit, benta ka lang. Ito talaga kukuhanin muna nila 'yung loob,” sabi ni Police Superintendent Igmedio Bernaldez na siyang station commander.  “Kilalang-kilala na nila 'yung katransaksiyon nila bago sila magbitaw,” dagdag niya.  Nasa 208 piraso ng hinihinalang ecstasy at dalawang gramo ng hinihinalang cocaine na nasa P321,000 ang halaga ang nakuha sa mga naaresto, ayon sa pulis.  Ang operasyong ito ay follow-up ng SDEU sa isa pang operasyon nila nito lang nakaraang linggo sa Mandaluyong City.    nila at nakuhanan ng mahigit 200 gramo ng umano'y kush na nasa halos P400,000 ang halaga.  Mahaharap ang mga suspek sa kasong paglabag sa Comprehensive Dangerous Drugs Act.",Apat na suspek ang arestado nitong Sabado nang mahulog sa isang buy-bust operation sa Quezon City.,"Nobyembre 25, 2018 3:00pm GMT+08:00",https://www.gmanetwork.com/news/balitambayan/balita/676009/4-na-drug-suspect-arestado-sa-qc-mahigit-p300k-na-ilegal-na-droga-nakumpiska/story/
"Suspek sa pagpatay sa 'good Samaritan' Grab driver noong 2017, patay sa engkwentro","Patay sa isang engkwentro sa Baclaran ang suspek sa pagpatay sa isang Grab driver noong nakaraang taon.  Sa ulat sa 24 Oras nitong Linggo, kinilala ang napatay na suspek na si Narc ""Nico"" Delemios.  Napatay rin sa engkwentro si Senior Inspector Manuel Taytayon ng Pasay City police matapos magtamo ng mga tama ng baril baril sa iba't-ibang bahagi ng katawan.    Mismong ang kinakasama noon ni Delemios ang nakipag-ugnayan sa mga awtoridad upang ilahad na ginamit ng suspek ang kaniyang cellphone para i-book ang sasakyan ni Maquidato.  Dati nang nahuli ng mga pulis si Delemios subalit nakatakas siya sa Pasay City Jail.  Nasangkot na rin siya sa kasong pagpatay noong 2014. —",Patay sa isang engkwentro sa Baclaran ang suspek sa pagpatay sa isang Grab driver noong nakaraang taon.,"Nobyembre 26, 2018 7:51am GMT+08:00",https://www.gmanetwork.com/news/balitambayan/balita/676063/suspek-sa-pagpatay-sa-good-samaritan-grab-driver-noong-2017-patay-sa-engkwentro/story/
"Retiradong pulis, patay sa pamamaril ng riding-in-tandem sa Pasay","Isang retiradong pulis ang patay matapos siyang pagbabarilin sa Pasay City nitong Lunes ng tanghali, ayon sa ulat ni Sam Nielsen sa Super Radyo dzBB.  Kinilala ang biktima na si Roberto Razon, isang dating pulis na may ranggong chief inspector.  UPDATE: Retiradong pulis na pinagbabaril ng mga hinihinalang riding-in-tandem sa loob ng kanyang sasakyan sa bahagi ng Diokno Blvd., Pasay City, pumanaw na. | via     Batay sa paunang imbestigasyon, ninabagtas ni Razon ang Diokno Boulevard malapit sa SM Mall of Asia kasama ang dalawang babae lulan ng kanyang Toyota Vios dakong 12:09 p.m. nang pagbabarilin siya ng dalawang lalaking sakay ng motorsiklo.  Anim na tama ng bala sa dibdib at braso ang tinamo ni Razon samantalang nakaligtas naman ang kanyang dalawang kasama.  Patuloy ang imbestigasyon sa insidente.","Isang retiradong pulis ang patay matapos siyang pagbabarilin sa Pasay City nitong Lunes ng tanghali, ayon sa ulat ni Sam Nielsen sa Super Radyo dzBB.","Nobyembre 26, 2018 2:40pm GMT+08:00",https://www.gmanetwork.com/news/balitambayan/balita/676097/retiradong-pulis-patay-sa-pamamaril-ng-riding-in-tandem-sa-pasay/story/
"1 sa 2 Ultra lotto winner, namudmod ng balato na umabot na sa P13 milyon","Umabot na umano sa P13 milyon ang naibigay na balato ng isa sa dalawang nanalo ng Ultra lotto noong Oktubre at nakapagbulsa ng mahigit tig-P500 milyon na premyo. Ang naturang lotto winner na mula sa Borongan, Eastern Samar, nakainom daw at ""nagkamali"" pa sa isang numero na gusto niyang tayaan.  Sa episode ng ""Kapuso Mo, Jessica Soho,"" sinabi ni Caloy na tanging pinagkakatiwalaan daw ng lotto winner na itinago sa pangalang ""Pepito,"" na hindi talaga mahigit tumaya ng lotto ang kaniyang kaibigan.    Pero dahil umabot na sa P1 bilyon ang premyo, tumaya raw ang kaniyang kaibigan matapos manggaling sa inuman. Nagkamali pa raw ito nang taya sa isang numero na sa halip na ""58"" ay ""50"" ang nailagay.  Dahil sa nangyari,  sinabi ni Caloy na naniniwala si Pepito na sadyang para sa kaniya ang biyaya.  Napag-alaman na nagtatrabahong dispatcher sa city hall si Pepito, at nagsa-sideline na tricycle driver.  Pero kahit kapus sa buhay, sadya raw galante si Pepito.   Sa kaniyang mga taga-barangay, namigay si Pepito ng balato na tig-P5,000. May balato rin siya sa mga tricycle driver, mga kawani ng city hall, at nag-donate sa simbahan at iba pa.  Panoorin ang buong kuwento tungkol kay  Pepito sa video na ito ng ""KMJS.""        --","Umabot na umano sa P13 milyon ang naibigay na balato ng isa sa dalawang nanalo ng Ultra lotto noong Oktubre at nakapagbulsa ng mahigit tig-P500 milyon na premyo. Ang naturang lotto winner na mula sa Borongan, Eastern Samar, nakainom daw at ""nagkamali"" pa sa isang numero na gusto niyang tayaan.","Nobyembre 26, 2018 6:42pm GMT+08:00",https://www.gmanetwork.com/news/balitambayan/balita/676151/1-sa-2-ultra-lotto-winner-namudmod-ng-balato-na-umabot-na-sa-p13-milyon/story/
"58-anyos na ginang na dating barangay captain, binaril habang nagwawalis","Nagwawalis sa labas ng kanilang bahay sa Pasay City ang 58-anyos na si Gina Catalan nitong Linggo nang biglang may sumulpot na riding-in-tandem at walang kaabog-abog na binaril siya sa ulo.  Matapos tumakas ng mga salarin, nagtulong-tulong ang mga kabarangay para agad na maisugod sa ospital ang biktimang nasa kritikal pa ring kondisyon nitong Lunes, ayon sa ulat ni Oscar Oida sa 24 Oras.  Bukod sa mga salarin, pinaghahanap na rin ng mga pulis ang lalaking na nakunan ng CCTV habang naglalakad at nagte-text sa lugar ilang segundo bago nangyari ang pamamaril.  Inaalam din ng imbestigasyon kung may kinalaman ang krimen sa pagiging dating kapitan ng barangay ng biktima, na asawa rin ng  Pero duda ang mga anak ng biktima, dahil sampung taon na raw nang huling magkapitan ng barangay ang kanilang ina, habang walong taon naman nang patay ang kanilang ama.  ""Knowing my mom wala talaga siya kaaway. She's just a normal mom na nasa bahay lang housewife inaalagaan lang kami wala siyang nakakaawa so 'di namin alam kung bakit,"" ayon sa isang anak ni Catalan.  Wala ring maisip na dahilan ang iba pang kapitbahay.  Ayaw naman pakasiguro ng Pasay Police, lalo't 'di pa matiyak ang motibo sa krimen.",Nagwawalis sa labas ng kanilang bahay sa Pasay City ang 58-anyos na si Gina Catalan nitong Linggo nang biglang may sumulpot na riding-in-tandem at walang kaabog-abog na binaril siya sa ulo.,"Nobyembre 26, 2018 9:57pm GMT+08:00",https://www.gmanetwork.com/news/balitambayan/balita/676170/58-anyos-na-ginang-na-dating-barangay-captain-binaril-habang-nagwawalis/story/
"Ama ng pulis na nasawi sa operasyon sa Pasay, hinihinalang mga kapwa-pulis ang nakapatay sa anak niya","Itinuturing bayani ang isang pulis na nagbuwis ng buhay matapos makaengkwentro at mapatay din sa isang operasyon sa Pasay City ang suspek sa pagpatay sa isang Grab driver. Pero ang ama ng pulis, naghihinala na baka ang mga mismong kasamahang pulis ang nakapatay sa kaniyang anak.    Sa ulat ni Raffy Tima sa GMA News Saksi nitong Lunes, sinabing nasawi si Police Senior Inspector Manuel Taytayon, hepe ng Intelligence Section ng Pasay Police, nang makasagupa ang aarestuhin sanang si Narc Tulod Delemios.  Si Delemios ang suspek sa pagpatay sa ""good samaritan"" Grab driver na si Gerardo Maquidato, Jr. noong isang taon.  Sa report ng Pasay City police, nakasaad na harapang namaril umano si Delemios laban sa arresting team na pinamumunuan ni Taytayon.  Pero nagtataka ang ama ni Taytayon na isa ring pulis na si Police Officer 3 Manuel Taytayon, kung bakit sa likuran ang karamihan ng tama ng kaniyang nasawing anak.  Ang hinala ng nakatatandang Taytayon, posibleng nag-panic umano ang mga kasamahan ng kaniyang anak, at sila ang nakatama sa opisyal.  Ang isa pang hinala niya, baka sinadyang barilin ang kaniyang anak dahil nakapagkuwento raw ito noon na isang operatiba sa kanilang unit ang pinaghihinalaang sangkot sa droga.  Ang naturang pulis, sumama raw sa operasyon para madakip si Delemios sa unang pagkakataon.  Dahil dito, nakiusap sa liderato ng pulisya ang nakatatandang Taytayon na imbestigahan ang naturang operasyon na ikinasawi ng kaniyang anak.  Ayon sa isang source, tinanggal umano na sa puwesto ang walong kasamahan ng nasawing opisyal sa isinagawang operasyon.  Magsasagawa rin umano ng imbestigasyon ang National Bureau of Investigation sa nangyari. --","Itinuturing bayani ang isang pulis na nagbuwis ng buhay matapos makaengkwentro at mapatay din sa isang operasyon sa Pasay City ang suspek sa pagpatay sa isang Grab driver. Pero ang ama ng pulis, naghihinala na baka ang mga mismong kasamahang pulis ang nakapatay sa kaniyang anak.","Nobyembre 27, 2018 12:36am GMT+08:00",https://www.gmanetwork.com/news/balitambayan/balita/676192/ama-ng-pulis-na-nasawi-sa-operasyon-sa-pasay-hinihinalang-mga-kapwa-pulis-ang-nakapatay-sa-anak/story/
"Compound ng DPWH-Abra, mistulang Christmas village gamit ang recycled materials","Tila naging isang Christmas village ang compound ng Department of Public Works and Highways (DPWH) sa Bangued, Abra, nang mapuno ng makukulay na palamuti, pailaw at dekorasyon mula sa recycled materials.  Sa ulat ni Cecille Villarosa sa GMA News ""Unang Balita"" nitong Martes, makikita ang Frozen theme na dekorasyon sa isang bahagi ng village at mga sweet Christmas treats sa isang sulok.  Tampok din ang mga higanteng Christmas tree at life-size Santa Claus na tiyak na papatok na background para sa mahilig mag-selfie.  Ngunit kapansin-pansin ang ilang dekorasyon na gawa ng mga empleyado ng DPWH gamit ang recyclable materials, gaya ng gulong, container at iba pa.  Hindi naman pahuhuli ang San Jose, Nueva Ecija dahil ang kanilang mga naglalakihang parol ay mula sa kanilang mga pananim tulad ng balat at buto ng mais, butil ng palay at monggo.  Ginawa sila ng mga estudyante at guro ng 12 eskuwelahan sa siyudad, na sinamahan ang mga parol na may pailaw.  Mayroon ding chant competition na talagang ikinasaya ng mga estudyante.  Samantala, kitang-kita na rin sa Las Piñas City ang puspusang paggawa ng mga parol.  Dinadagsa ang Las Piñas City dahil kilala ang siyudad sa mga ibinibenta nitong parol, na mula P60 hanggang P2,000.","Tila naging isang Christmas village ang compound ng Department of Public Works and Highways (DPWH) sa Bangued, Abra, nang mapuno ng makukulay na palamuti, pailaw at dekorasyon mula sa recycled materials.","Nobyembre 27, 2018 1:32pm GMT+08:00",https://www.gmanetwork.com/news/balitambayan/balita/676237/compound-ng-dpwh-abra-mistulang-christmas-village-gamit-ang-recycled-materials/story/
Pulis binuhat ang lola na hirap maglakad,"Isang bagitong pulis ng Calatrava Municipal Police Station ang tumulong sa isang lolang hirap maglakad.  Kwento ni PO1 Rogel Mazo, napapatrolya sila sa Barangay San Roque sa bayan ng Calatrava nitong umaga ng Lunes, November 26, nang makita nila ang lola 89-anyos na lola na si Enocencia F Ferolino na naglalakad patungo sana sa Senior Citizens Building para makuha ang kanyang monthly allowance mula sa gobyerno.  Agad niya itong inalalayan at dahil nahihirapan parin si lola, binuhat niya nalang ito hanggang sa makarating sa building.  Nagpasalamat naman si Lola Enocencia sa mga pulis ng Calatrava Municipal Police Station.",Isang bagitong pulis ng Calatrava Municipal Police Station ang tumulong sa isang lolang hirap maglakad.,"Nobyembre 26, 2018 11:24pm GMT+08:00",https://www.gmanetwork.com/news/balitambayan/balita/676181/pulis-binuhat-ang-lola-na-hirap-maglakad/story/
"PDEA: Naipuslit na shabu na nakalagay sa magnetic lifters, nakarating sa Maguindanao","Naniniwala ang Philippine Drug Enforcement Agency na galing din sa mga nakalusot na magnetic lifter na naglalaman ng droga ang shabu na nakumpiska sa iba't ibang lugar sa Metro Manila, at maging hanggang sa Maguindanao.  Sa pulong balitaan nitong Martes, sinabi ni PDEA spokesperson Derrick Carreon na ang nakumpiskang mga shabu mula sa Ayala, Alabang, Sta. Cruz, Manila, at maging sa Maguindanao, at ang nasabat na droga sa magnetic lifters sa Manila International Container Port (MICP) noong Agosto ay .99 na may pagkakatulad.  Nasa 500 kilo ng shabu ang nakita sa loob ng nasabat na magnetic lifters sa MICP, pero tinatayang mas marami at aabot sa mahigit isang tonelada ang nakalusot na droga na nasa loob ng mga nakalabas na apat na magnetic lifter.  ""Dun natin nakita na may semblance, meaning they came from the same source and same manufacturer,"" sabi ni Carreon.  Naniniwala ang PDEA na ang mga shabu na nasabat sa mga magnetic lifters sa MICP ay bahagi ng mas malaking shipment ng droga na nakalusot matapos makita ang apat na magnetic lifters sa Cavite na wala nang laman.  Naninindigan ang PDEA na may droga ang mga nakalusot na magnetic lifters dahil sa pag-upo ng kanilang K-9 dog nang ipaamoy ang mga lalagyan.  Ayon kay Carreon, patuloy ang ginagawang paghahanap ng PDEA sa mga nakalusot na droga at mga taong nasa likod nito.  Idinagdag ni Carreon na konektado rin ang mga magnetic lifter na nakita sa MICP at Cavite, ""since the bill of lading of the lifters nabbed in MICP also showed that its destination is also the Cavite warehouse."" —","Naniniwala ang Philippine Drug Enforcement Agency na galing din sa mga nakalusot na magnetic lifter na naglalaman ng droga ang shabu na nakumpiska sa iba't ibang lugar sa Metro Manila, at maging hanggang sa Maguindanao.","Nobyembre 27, 2018 4:01pm GMT+08:00",https://www.gmanetwork.com/news/balitambayan/balita/676264/pdea-naipuslit-na-shabu-na-nakalagay-sa-magnetic-lifters-nakarating-sa-maguindanao/story/
"Mag-amang rider, patay matapos sumalpok sa puno sa Abra","Patay ang mag-amang rider na sina Randolf at Ranzel Pigao matapos sumalpok ang sinasakyang motorsiklo sa isang puno sa Pidigan, Abra.  Ayon sa ulat sa GMA News TV ""Balita Pilipinas Ngayon"" nitong Martes, nag-overtake ang mag-ama sa isang sasakyan subalit nawalan ito ng kontrol at dumiretso sa puno sa gilid ng kalsada.  Tumilapon ang dalawang biktima dahil sa lakas ng pagsalpok. Wasak din ang harapang bahagi ng motorsiklo.  Samantala, pag-overtake naman ng kapwa motorista ang naging mitsa ng pagkamatay ng isang rider sa Alicia, Isabela.  Ayon sa mga pulis, nag-overtake ang AUV driver na si Michael Caasi sa isang sasakyan kaya't nakasalpukan ang paparating na motorsiklo.  Patay ang biktimang rider na si Michael Dela Peña habang sugatan ang angkas niyang kapatid na si Melissa.  Sumuko naman sa pulisya ang driver ng AUV.  Sa Sison, Surigao del Norte naman, tatlong magkakapatid ang sugatan matapos mahulog sa bangin ang kanilang sinasakyang SUV.  Papunta raw noon sa isang lamay ang mga biktima nang mawalan ng kontrol sa paliku-likong bahagi ng kalsada at bumulusok sa bangin.  Agad namang naisugod sa ospital ang mga biktima matapos rumesponde ang mga awtoridad.","Patay ang mag-amang rider na sina Randolf at Ranzel Pigao matapos sumalpok ang sinasakyang motorsiklo sa isang puno sa Pidigan, Abra.","Nobyembre 27, 2018 6:21pm GMT+08:00",https://www.gmanetwork.com/news/balitambayan/balita/676290/mag-amang-rider-patay-matapos-sumalpok-sa-puno-sa-abra/story/
Hindi bababa sa dalawa ang pumatay sa health worker sa CamSur —PNP,"Hindi bababa sa dalawa ang bilang ng mga suspek na pumatay sa isang  babaeng barangay health worker sa Sagñay, Camarines Sur, ayon sa pulisya.  Sa isang panayam sa GMA News TV Quick Response Team nitong Martes, sinabi ni SPO2 Dave John De Quiros na batay sa kanilang imbestigasyon, hindi makakaya ng iisang suspek lamang na isagawa ang naturang krimen.  Bukod kasi sa masukal na nga ang lugar, ay sa mataas na bahagi pa dinala ang bangkay ng biktima.  Maaari umanong sinubukan talaga ng mga suspek na itago ang bangkay dahil binuhat ito paakyat sa gubat.  Bagama't nauna nang sinabi ng pulisya na mayroon na silang ""lead"" sa mga suspek, patuloy pa rin silang nananawagan sa komunidad na makipagtulungan upang makakalap ng dagdag pang impormasyon sa krimen.  Ayon sa mister ng biktima,   na maglalaba sa sapa pero hindi na raw ito nakauwi.  Wala nang buhay, sunog ang itaas na bahagi ng katawan, at hinihinala pang ginahasa ang biktima nang matagpuan sa masukal na gubat.","Hindi bababa sa dalawa ang bilang ng mga suspek na pumatay sa isang  babaeng barangay health worker sa Sagñay, Camarines Sur, ayon sa pulisya.","Nobyembre 27, 2018 8:03pm GMT+08:00",https://www.gmanetwork.com/news/balitambayan/balita/676305/hindi-bababa-sa-dalawa-ang-pumatay-sa-health-worker-sa-camsur-pnp/story/
"Suking pusher ng mga tricycle driver sa Laguna, patay sa buy-bust ops","Patay sa buy-bust operation ang isang pusher umano ng droga sa Sta. Rosa, Laguna.  Ayon sa ulat ni John Consulta sa GMA ""24 Oras"" nitong Martes, nakipaghabulan pa sa mga pulis at sinubukang tumakas ng suspek na si Roberto Paredes alyas Bitoy.  Nanlaban umano si Bitoy kaya napatay sa operasyon.  Mga tricycle driver at estudyante raw ang mga parokyano ng suspek.  Dagdag pa ng mga pulis, dayo lang sa Sta. Rosa si Bitoy na suma-sideline din umano bilang holdaper paminsan-minsan.  Sa San Pedro, Laguna, tsuper naman ng jeep ang napatay sa isang drug operation na nauwi sa engkwentro.  Ayon sa San Pedro Police, kasama sa drug watchlist ang suspek na si Rodante Aragao na pumapasada sa rutang Pasay-San Pedro.  Isinasabay umano ni Aragao sa kanyang pamamasada ng jeep ang paghahatid ng droga.  Samantala, sa Cabuyao, Laguna napurnada ang hinihinalang planong panloloob ng dalawang umano'y durugista sa isang sanglaan matapos silang mapatay ng mga pulis sa isang engkwentro.  Batay sa imbestigasyon ng mga pulis, posibleng mga myembro rin ng termite gang ang dalawa dahil narekober sa kanila ang mga pala, piko, at isang mapa ng target na sanglaan na nasa likod lang ng inuupahan nilang bahay.","Patay sa buy-bust operation ang isang pusher umano ng droga sa Sta. Rosa, Laguna.","Nobyembre 27, 2018 8:57pm GMT+08:00",https://www.gmanetwork.com/news/balitambayan/balita/676308/suking-pusher-ng-mga-tricycle-driver-sa-laguna-patay-sa-buy-bust-ops/story/
"Drug suspek na ala-Robin Hood sa barangay, arestado sa operasyon kontra droga","Isang drug suspek na sinasabing ala-Robin Hood sa kanilang barangay ang inaresto sa isinagawang operasyon kontra  droga sa Antipolo City, ayon sa ulat ni Emil Sumangil sa ""24 Oras"" nitong Martes.  Ayon sa hepe ng Antipolo Police na si Police Superintendent Villaflor Bannawagan, kilala raw ang suspek na si Jomar Cajipe Lopez, 35-anyos, na madalas mag-abuloy para sa mga gawain ng barangay.  “Ito kasi parang Robin Hood sa kanila eh. Unang-una, nakita natin pati yung pangalan niya na nakakwan pa na siya ang nag-do-donate sa mga expenses, sa mga construction. Ito nagbibigay din sa mga liga. Siya nagfi-finance ng mga uniporme,” sabi ni Bannawagan.  Dahil dito, nahirapan ang mga pulis na maaresto si Lopez at makapagtanong ng mga impormasyon patungkol sa kaniya, dahil tila pinoprotektanan siya ng mga residente.  “Hindi naman pupuwedeng i-idolin natin ang mga ganitong gawain. Ginagawa pa nating Robin Hood pa,” sabi ni Bannawagan.  Sinalakay ng mga pulis ang bahay ni Lopez sa paanan ng bundok kungsaan may nagkakasiyahan pa at nangingibabaw ang tunog ng videoke, ayon sa ulat.  Isinagawa ng mga awtoridad ang operasyon sa paanan ng isang bundok sa lugar ng Palos-Tangke, Lower Citadel, Barangay Dela Paz.  Nang mapasok ng mga pulis ang bahay, agad nilang inaresto si Lopez at live-in partner nitong si Sweet Calvo.  Bukod sa drug paraphernalia at baril na ginamit umano ni Lopez nang barilin ang isang napagkamalan niyang police asset, nakuha rin umano sa kanya ang nasa P900, 000 daw na halaga ng shabu.  “Gumagamit po ako niyan, pero hindi po nakakakita ng ganun karami. Hindi po (ako nagtutulak),” sabi ni Jomar.  Bukod dito, hindi bababa sa limang motorsiklo na nasa bahay ni Lopez ang kinukuwestyon ang mga dokumento.  “During Stradcom verification, hindi siya nakapangalan. Yung iba, hindi rin nakarehistro. Usually, ang nagiging modus nila, palit-bato,” sabi ni Police Senior Inspector John Russel Barnacha ng Highway Patrol Group – Rizal.  “Cha-chap-chopin yung motor, ibebenta parts by parts sa mga surplus shop,” dagdag niya.","Isang drug suspek na sinasabing ala-Robin Hood sa kanilang barangay ang inaresto sa isinagawang operasyon kontra  droga sa Antipolo City, ayon sa ulat ni Emil Sumangil sa ""24 Oras"" nitong Martes.","Nobyembre 27, 2018 9:08pm GMT+08:00",https://www.gmanetwork.com/news/balitambayan/balita/676311/drug-suspek-na-ala-robin-hood-sa-barangay-arestado-sa-operasyon-kontra-droga/story/
"11 miyembro umano ng 'Gapos Gang,' naaresto; mga ninakaw na gamit, narekober","Naaresto ng mga awtoridad sa magkakahiwalay na operasyon sa Caloocan City, at San Jose Del Monte, Bulacan ang 11 miyembro umano ng ""Gapos Gang"" na sinasabing sangkot sa panloloob ng mga bahay at carnapping.    Ayon sa ulat ni Emil Sumangil sa GMA News ""Saksi"" nitong Martes, sinabi ng mga awtoridad na may kaniya-kaniyang trabaho ang bawat miyembro ng grupo na kumikilos sa Metro Manila, Bulacan, Tarlac, at Batangas.  ""Iyong mga babae particularly, sila ang tagabenta, tagasangla ng mga gamit o jewelry na may value. Sinasangla nila,"" ayon kay P/Ssupt. Chito Bersaluna, Director ng Bulacan Provincial Police.  Aminado sa krimen ang mga suspek at sinabing gipit lang sila kaya nagawa ang krimen.  Bukod sa flat screen TV, alahas, at mamahaling camera, nagnakaw rin umano ng mga sasakyan at motorsiklo ang mga suspek na ibinibenta sa mababang presyo.  Nahuli-cam pa ang isang insidente sa pagtangay nila ng mga ninakaw na sasakyan at motor mula sa isang subdivision sa Sta. Maria, Bulacan.  Ang kuha ng CCTV, naging susi para matunton ang iba pang mga sasakyang ninakaw ng grupo.  Sa hiwalay na ulat ng GMA News TV ""QRT,"" sinabing unang nadakip ang tatlo sa Barangay Maharlika sa San Jose Del Monte, matapos na isumbong sa mga awtoridad ang kahina-hinalang pag-iikot ng kanilang sasakyan.    Nang mamataan sila, hindi sila huminto at nakipaghabulan hanggang mahuli rin sa tulong ng PNP Highway Patrol Group.  Nakuha sa mga suspek ang ilang baril at pamapasabog.  Sa follow-up operation, dalawang babae naman ang nadakip sa pinaniniwalaang secret hideout ng grupo sa Malaria, Caloocan.  Nasundan pa ito ng pag-aresto ng iba pang suspek sa Barangay Kaypian sa San Jose del Monte rin.  Paalala naman ng mga awtoridad sa publiko, magdoble ingat lalo na ngayong magpapasko.  ""Kung iiwanan natin ang ating mga bahay sa subdivision, siguraduhin po natin na naka-padlock nang maayos, mayroon po tayong mga CCTV cameras,"" ayon kay Bersaluna.--","Naaresto ng mga awtoridad sa magkakahiwalay na operasyon sa Caloocan City, at San Jose Del Monte, Bulacan ang 11 miyembro umano ng ""Gapos Gang"" na sinasabing sangkot sa panloloob ng mga bahay at carnapping.","Nobyembre 28, 2018 12:17am GMT+08:00",https://www.gmanetwork.com/news/balitambayan/balita/676331/11-miyembro-umano-ng-gapos-gang-naaresto-mga-ninakaw-na-gamit-narekober/story/
"Peace adviser ni Duterte na si Dureza, nagbitiw; Usec at Asec ng OPAPP, sinibak","Nagbitiw sa kaniyang puwesto si Secretary Jesus Dureza bilang Presidential Adviser on the Peace Process ni Pangulong Rodrigo Duterte nitong Martes ng gabi.  Sa kaniyang talumpati sa pagpapasinaya ng Bohol-Panglao International Airport (BPIA), sinabi ni Duterte na nalulungkot siya sa tanggapin ang pagbibitiw ni Dureza.  Una rito, inihayag ni Duterte, na sinibak niya sa puwesto sina Office of the Presidential Adviser on the Peace Process Undersecretary Ronald Flores at Assistant Secretary Yeshter Donn Baccay, na mga tauhan ni Dureza.  Hindi pa malinaw kung ano ang dahilan kung bakit sinibak ni Duterte sina Flores at Baccay dahil naputol  sa ere ang broadcast feed ng talumpati ng pangulo.  ""In fairness to Secretary Dureza, wala man siyang ano, maybe because he's the head of office. Itong dalawang nagkalat din,"" sabi ni Duterte.  Sabi pa ng pangulo, isang pang undersecretary ang kaniyang sisibakin.  ""Ito yung malikot, malikot itong mga ito, either 'yung ginagamit mo o talagang loose canon kaya ang gobyerno hirap,"" sabi ni Duterte.  Si Flores ang namamahala sa support services and national program manager ng Payapa at Masaganang Pamayanan (PAMANA) program para sa mga rebel returnee.  Si Dureza ang namamahala sa pagsisikap ng gobyerno upang mawakasan ang mga pag-aaklas ng mga rebelde.  Nito lang nakaraang linggo, sinibak ni Duterte sa puwesto si Housing and Urban Development Coordinating Council (HUDCC) Falconi Millar.—",Nagbitiw sa kaniyang puwesto si Secretary Jesus Dureza bilang Presidential Adviser on the Peace Process ni Pangulong Rodrigo Duterte nitong Martes ng gabi.,"Nobyembre 27, 2018 11:19pm GMT+08:00",https://www.gmanetwork.com/news/balitambayan/balita/676322/peace-adviser-ni-duterte-na-si-dureza-nagbitiw-usec-at-asec-ng-opapp-sinibak/story/
Lola sa QC na nagtutulak kasama ang kaniyang apo arestado,"Karga-karga pa ng isang babae ang kaniyang paslit na apo nang maaresto ng mga pulis sa Quezon Ctiy dahil sa pagbebenta ng ""shabu.""  Sa ulat ni James Agustin sa ""Unang Balita"" nitong Miyerkoles ng umaga, sinabing nahuli ang babae, karga-karga ang kaniyang apo, pasado alas-onse ng gabi sa Barangay Culiat.  Nakuha mula sa kaniya ang dalawang sachets ng hinihinalang shabu.  Aniya, napilitan lamang siyang magbenta ng droga dahil kailangan niyang kumita upang pambili ng gatas.  Ayon sa mga pulis, dati nang nahuli ang babae sa Oplan Tokhang, ngunit bumalik sa bisyo.  Pahayag ng isang kapit-bahay, karga-karga ng suspek ang kaniyang maliit na apo habang naglalako ng shabu at ginagawang pangtakip sa iligal na gawain ang bata.","Karga-karga pa ng isang babae ang kaniyang paslit na apo nang maaresto ng mga pulis sa Quezon Ctiy dahil sa pagbebenta ng ""shabu.""","Nobyembre 28, 2018 10:07am GMT+08:00",https://www.gmanetwork.com/news/balitambayan/balita/676364/lola-sa-qc-na-nagtutulak-kasama-ang-kaniyang-apo-arestado/story/
"Mga masahistang nag-aalok ng turok ng shabu saka makikipagtalik, timbog","Limang lalaki ang arestado sa isang hotel sa Cubao, Quezon City matapos silang masangkot sa paggamit ng iligal na droga kung saan ang dalawang masahistang mga tulak din, inaalok pa ang mga customer na magturok ng shabu sa katawan saka makikipagtalik.  Ikinasa ang buy-bust operation Miyerkoles ng madaling-araw, ayon sa ulat ni James Agustin sa ""Balitanghali.""  Target ng mga pulis ang masahistang si Joshua Apole, kung saan makikita sa video na inaabot niya sa mga poseur buyer ang mga pakete ng umano'y shabu.  Dinakip si Apole, pati ang kapwa niya masahistang si Mark Christopher Martin, at ka-eyeball na si Gene Jardeleza.  Sinabing nag-aalok din ang mga tulak ng ""chemical fun"" kung saan tinutunaw muna ang shabu saka ituturok sa katawan para gamitin sa pakikipagtalik  Itinanggi ni Apole na nagbebenta siya ng droga ngunit tinuro niya si Martin bilang source ng droga.  ""Kapag may client po siya, pinapupunta niya po dito sa room niya. Tinutunaw po nila 'yung drugs tapos ini-inject nila sa kanila,"" sabi ni Apole.  ""Bale meron lang pong nagbibigay sa akin. Merong nagbibigay sa akin tapos ibenta ko raw,"" ayon naman kay Martin.  Sinabi naman ni Jardeleza na gusto niyang masubukan ang ""chemical fun"" na una niyang nakita sa social media.  ""May tinatawag silang chemical fun. Meron silang 'slam' na tinatawag so na-curious ako. Sabi ko 'Ano 'yung pakiramdam? Ano 'yung feeling?"" sabi ni Jardeleza.  Samantala, arestado pa ang IT teacher na si Arden Ryan Granados at kasabwat umano niyang si Jurrie Jamora sa isa pang kuwarto.  Hindi nagbigay ng komento si Granados habang si Jamora, sinabing nakilala lang si Granados sa isang gay dating app at nagkasundo silang magtalik.  ""Hindi ko po alam. Basta pagpasok ko na lang dito bigla na lang ganu'n ang nangyari. Ayoko ko nga dapat umakyat dito eh,"" saad ni Jamora.  Aabot sa 40 sachet ng umano'y shabu, mga syringe at drug paraphernalia ang nakuha mula sa mga suspek.  Sinabi ng pulis na dalawang buwan nilang minanmanan ang mga suspek, at nalamang karaniwan nilang mga parokyano ay ang mga nakikilala nila sa gay dating app.  ""Ngayon kapag nag-login ka doon, nakapagusap ka sa kanila, i-invite kanila dito sa room na ito at dito na rin isasagawa 'yung paggamit ng droga at 'yung orgy na gagawin nila. Afterwards ng paggamit ng droga,"" sabi ni Senior Inspector Ramon Aquiatan, chief, QCPD Station 7.  Inihayag pa ng mga awtoridad na nakababahala ito dahil sa mga sakit na posibleng makuha o maipasa.  ""Napakadelikado po niyan. Nagkakahawaan ng HIV, 'yon ang nakukuha nila sa salit-salitang pagtutusok doon,"" sabi pa ni Aquiatan.  Mahaharap ang mga nadakip sa reklamong paglabag sa Comprehensive Dangerous Drugs Act. —Jamil Santaos/LBG, GMA News","Limang lalaki ang arestado sa isang hotel sa Cubao, Quezon City matapos silang masangkot sa paggamit ng iligal na droga kung saan ang dalawang masahistang mga tulak din, inaalok pa ang mga customer na magturok ng shabu sa katawan saka makikipagtalik.","Nobyembre 28, 2018 3:24pm GMT+08:00",https://www.gmanetwork.com/news/balitambayan/balita/676394/mga-masahistang-nag-aalok-ng-turok-ng-shabu-saka-makikipagtalik-timbog/story/
"Estudyanteng Grab passenger na naaksidente, pumanaw na","Pumanaw na ang college student na si Marko de Guzman, ang pasahero ng Grab na nagtamo ng matinding pinsala sa utak matapos maaksidente ang kaniyang sinasakyan noong nakaraang buwan sa Maynila.  ""Now, he is free of the pain. He sees his family strong and vowing to take care of his Nanay Belot, sister Erika, and Ninang Lourdes while he’s away,"" saad sa Facebook post ni Isabe Ocliasa, tiyahin ni Marko.    Si Marko, 20-anyos, ay isang mechanical engineering student sa University of Santo Tomas.  Nangyari ang trahedya noong Oktubre 26 nang bumangga ang sinasakyan niyang Grab car sa scaffolding matapos na mabundol naman ng isa pang sasakyan ng Taft Avenue dakong 4 a.m.  Tinamaan ang ulo ni Marko at napinsala ang kaniyang utak na dahilan para maratay siya sa ospital hanggang sa tuluyang pumanaw.  ""Now, his brain will never be confused, because he will watch from above as his friends and family tell the story of his life and how amazing he was as a friend, a nephew, a cousin, and the best kuya and son ever,"" saad ni Isabe.  Nagpaabot din si Isabe ng pasasalamat sa lahat ng tumulong, nagdasal at sumuporta kay Marko.  ""Thank you all for the prayers, thank you for the overflowing love and support. Thank you for hoping with us and believing in Marko,"" saad niya. —","Pumanaw na ang college student na si Marko de Guzman, ang pasahero ng Grab na nagtamo ng matinding pinsala sa utak matapos maaksidente ang kaniyang sinasakyan noong nakaraang buwan sa Maynila.","Nobyembre 28, 2018 3:10pm GMT+08:00",https://www.gmanetwork.com/news/balitambayan/balita/676395/estudyanteng-grab-passenger-na-naaksidente-pumanaw-na/story/
"SC Associate Justice Lucas Bersamin, hinirang na bagong Chief Justice","Itinalaga ni Pangulong Rodrigo Duterte si Associate Justice Lucas Bersamin bilang bagong Punong Mahistrado ng Korte Suprema.  Ayon kay Justice Secretary at Judicial and Bar Council ex-officio member Menardo Guevarra, inilabas na ng Office of the Executive Secretary nitong Miyerkules ang appointment papers ni Bersamin.  Papalitan ni Bersamin, 69-anyos, bilang pinuno ng SC ang nagretirong si Teresita Leonardo-De Castro.  Mananatili si Bersamin na naturang posisyon hanggang sa Oktubre 18, 2019, pagsapit ng kaniyang mandatory retirement age na 70.  Sa 32 taon niya sa serbisyo, si Bersamin ang pinaka-senior SC Justice sa hudikatura, at ikatlong most senior magistrate sa SC.  Nakalaban ni Bersamin sa nominasyon sa naturang posisyon sina Senior Associate Justice Antonio Carpio at Associate Justices Diosdado Peralta, Estela Perlas-Bernabe at Andres Reyes Jr.  Tubong-Abra si Bersamin na naging bahagi ng hudikatura noong November 1986 nang maitalaga siyang Quezon City trial court judge. Umangat ang puwesto niya sa Court of Appeals noong March 2003, at naitalaga sa SC noong April 2009 ni dating Pangulo at ngayo'y Speaker Gloria Macapagal-Arroyo.  Nagtapos siya ng abogasya sa University of the East noong 1973, at nasa ika-siyam na puwesto sa Bar Examinations nang nabanggit na taon.  Bumoto siya pabor sa paglibing kay dating Pangulong Ferdinand Marcos sa Libingan ng mga Bayani, at sa petisyon na patalsikin sa puwesto bilang chief justice si Maria Lourdes Sereno sa pamamagitan ng quo warranto.      Siya ang nagponente ng desisyon ng SC na pawalang-sala si Arroyo sa kasong pandarambong, at isa sa mga bumoto para payagang makapagpiyansa si dating Senate President Juan Ponce Enrile, na nahaharap sa kasong pandarambong kaugnay ng pork barrel scam.--",Itinalaga ni Pangulong Rodrigo Duterte si Associate Justice Lucas Bersamin bilang bagong Punong Mahistrado ng Korte Suprema.,"Nobyembre 28, 2018 3:41pm GMT+08:00",https://www.gmanetwork.com/news/balitambayan/balita/676402/sc-associate-justice-lucas-bersamin-hinirang-na-bagong-chief-justice/story/
"Imbakan ng binebentang videoke machines, tindahan din daw ng droga","Arestado ang 17 lalaki dahil sa pagbenta umano ng ilegal na droga sa kanilang inuupahang apartment sa Barangay Bagumbayan sa Pililia, Rizal.  Ayon sa ulat ni Emil Sumangil sa ""24 Oras"" nitong Biyernes, sinalakay ng mga awtoridad ang apartment na ginawa nilang imbakan ng mga ibinebentang videoke machine at sound system.  Naberipika raw kasi nila ang isang reklamo na may illegal drug trade na nangyayari sa lugar.  ""Ano to eh, parang front lang nila,"" sabi ni Police Chief Inspector Robert Santos, hepe ng Pililia police.  ""Kasi bakit ka dadayo rito? Napakalayo, di ba? From Quezon City, punta ka dito. Tapos ang bayad pa next year, so may dahilan sila magpa balik-balik tayo para maningil.""  Mula sa mga suspek na edad 18 hanggang 50-anyos, nakumpiska ang ilang drug paraphernalia, weighing scale, at libu-libong pisong halaga ng shabu na naka heat-sealed sachet.  Ayon kay Santos,""Magkakaroon kasi rito ng pista, so puwede doon nila i-dispose. Buti't nakuha namin.""  Itinanggi ng mga na nagtutulak sila ng droga, pero umamin ang mga ito sa paggamit ng shabu.  Giit ng isang suspek na si Icy: ""Doon lang po sa loob ng bahay. Hindi lumalabas sa lahat lang nagsi-circulate 'yun.""","Arestado ang 17 lalaki dahil sa pagbenta umano ng ilegal na droga sa kanilang inuupahang apartment sa Barangay Bagumbayan sa Pililia, Rizal.","Nobyembre 9, 2018 10:07pm GMT+08:00",https://www.gmanetwork.com/news/balitambayan/balita/674213/imbakan-ng-binebentang-videoke-machines-tindahan-din-daw-ng-droga/story/
Hinihinalang holdaper napatay nang maka-engkuwentro ang mga pulis sa QC,"Patay ang isang holdaper nang maka-engkuwentro nito ang mga pulis sa Quezon City nitong Sabado ng madaling araw.  Nangyari ang insidente bago mag-alas dos ng madaling araw sa 7th Street, New Manila.  Ayon sa pulisya, nagsumbong sa kanila ang dalawang kabataan na biktima ng panghoholdap sa Balete Drive.  Tiyempo naman na may rumurondang police mobile kaya't tinugis ng mga pulis ang mga suspek.  Nagkaroon pa raw ng habulan sa pagitan ng mga pulis at mga holdaper na magkaangkas sa motorsiklo.  Humantong ang habulan sa palitan ng putok hanggang sa masukol ang mga suspek sa kanto ng 7th Street at 6th Street.  Bumulagta ang isa sa mga suspek habang nakatakas naman ang isa pa na sakay ng motorsiklo.  Ang bumulagtang suspek, may bitbit pang bag.  Matapos ang engkuwentro, nagtungo sa lugar ang mga biktima ng panghoholdap na humingi ng saklolo sa mga pulis.  Positibo nilang itinuro na bag nga nila ang bitbit ng suspek.  Nang buksan ang bag, kinumpirma ng mga biktima na gamit nga nila ang tangay ng suspek.  Posible rin umano na ang napaslang na suspek ang nangholdap sa kanila dahil hawig ng suot ng napatay na suspek ang suot ng nangholdap sa kanila.",Patay ang isang holdaper nang maka-engkuwentro nito ang mga pulis sa Quezon City nitong Sabado ng madaling araw.,"Nobyembre 10, 2018 8:26am GMT+08:00",https://www.gmanetwork.com/news/balitambayan/balita/674247/hinihinalang-holdaper-napatay-nang-maka-engkuwentro-ang-mga-pulis-sa-qc/story/
"Sunog sumiklab sa Navotas, 10 pamilya nawalan ng tirahan","Sampung pamilya ang nawalan ng tirahan sa sunog na naganap sa Naval Street, Barangay San Jose, Navotas nitong Linggo ng umaga.  Nagsimula ang sunog bago mag-ala singko ng madaling araw.  Umabot ito ng ikalawang alarma bago naideklarang fire out 6:18 ng umaga.     LOOK: (As of 6:18 am) Ideneklara nang fire out ang sunog sa M. Naval St. Brgy. San Jose, Navotas City. Nagsimula ang sunog 4:48 am na umakyat sa ikalawang alarma. | via        Ayon kay Senior Fire Inspector 1 Junie Bert Mendoza, arson investigator ng Bureau of Fire Protection-Navotas, anim na bahay ang nasunog.  Nagsimula ang sunog sa bahay na inookupahan ni John Patrick Martinez.  Aabot ang halaga ng pinsala sa P400,000.  Wala namang nasawi sa insidente.  Nakahanda naman ang barangay na kupkupin sa barangay hall ang mga nasunugan.","Sampung pamilya ang nawalan ng tirahan sa sunog na naganap sa Naval Street, Barangay San Jose, Navotas nitong Linggo ng umaga.","Nobyembre 11, 2018 11:25am GMT+08:00",https://www.gmanetwork.com/news/balitambayan/balita/674317/sunog-sumiklab-sa-navotas-10-pamilya-nawalan-ng-tirahan/story/
"Bata, namiligro ang buhay dahil aksidenteng nasinghot ang baterya ng laruan","Ngayong Pasko, piliing mabuti ang ireregalo sa mga bata upang hindi matulad sa sinapit ng isang 4-anyos na si Scarlet na nalagay sa alanganin ang buhay nang aksidente umanong masinghot ang baterya ng laruan.  Paano nga ba nalagay sa naturang sitwasyon si Scarlet at ano ang dapat gawin sa ganitong mga sitwasyon? Panoorin ang pagtutok na ito ng programang ""Kapuso Mo, Jessica Soho.""        --","Ngayong Pasko, piliing mabuti ang ireregalo sa mga bata upang hindi matulad sa sinapit ng isang 4-anyos na si Scarlet na nalagay sa alanganin ang buhay nang aksidente umanong masinghot ang baterya ng laruan.","Nobyembre 12, 2018 6:20pm GMT+08:00",https://www.gmanetwork.com/news/balitambayan/balita/674467/bata-namiligro-ang-buhay-dahil-aksidenteng-nasinghot-ang-baterya-ng-laruan/story/
"2 malaking sawa, hinuli ng isang lalaki gamit lang ang kamay","Kung lakas ng loob ang pag-uusapan, hindi patatalo ang isang lalaki sa Quezon City na nakunan ng  video ang paghuli sa dalawang sawa na nakitang nakalambitin sa puno.    Sa episode ng ""Kapuso Mo, Jessica Soho,"" nitong Linggo, nilinaw ng saksi na si Jun Regaspi na 2015 pa nakunan ang video pero pinatotohanan niya ang tapang ng lalaking humuli sa dalawang sawa na si Niel Burse.  Kuwento ni Jun, katatapos lang nang pagbaha sa kanilang lugar nang mapansin niya ang dalawang sawa na nakasabit sa puno.  Dahil kilalang nag-aalaga ng sawa si Niel, tinawag nila ito para siya na ang humuli sa sawa at namangha sila sa kaniyang ginawa. Panoorin.              --","Kung lakas ng loob ang pag-uusapan, hindi patatalo ang isang lalaki sa Quezon City na nakunan ng  video ang paghuli sa dalawang sawa na nakitang nakalambitin sa puno.  Sa episode ng ""Kapuso Mo, Jessica Soho,"" nitong Linggo, nilinaw ng saksi na si Jun Regaspi na 2015 pa nakunan ang video pero pinatotohanan niya ang tapang ng lalaking humuli sa dalawang sawa na si Niel Burse.","Nobyembre 12, 2018 6:41pm GMT+08:00",https://www.gmanetwork.com/news/balitambayan/balita/674473/2-malaking-sawa-hinuli-ng-isang-lalaki-gamit-lang-ang-kamay/story/
"Dalawang taong gulang na bata, naipit ang kamay sa escalator
","Naipit ang kamay ng isang bata sa escalator habang namamasyal sa isang mall sa Marikina.  Ayon sa ulat ni Tricia Zafra sa 24 Oras, naipit sa escalator ang bahagi ng kanang kamay ng dalawang taong gulang bata matapos 'di sinasadyang mabitawan ng kanyang ina.  ""Kita namin 'yung bata nakabitaw sa ina. So hinabol ng ina, hindi na niya nahagip kaya nadapa. Nadapa 'yung bata at sumubsob du'n sa escalator. 'Yung kamay, naitukod na. Naipit du'n sa escalator,” ani Antonio Romero, isa sa mga nakasaksi sa insidente.  Mabilis naman na rumesponde ang mga gwardya ng mall na dagling pinatigil ang escalator.  Tumulong rin ang mga gwardiya na tanggalin ang naipit na kamay ng bata. Dahil maliit pa ang bata, agad na nai-alis ang kanyang kamay.  Nagtamo ng sugat ang bata at dinala sa klinika ng mall bago dinala sa Quirino Memorial Medical Center.  Sa kabutihang palad, hindi nabalian ng buto ang bata ngunit nirekomenda pa rin ng mga doktor na dalhin siya sa ortho surgeon para makasigurado.  Binisita ng mga may-ari ng mall ang biktima noong Sabado at dinalhan ng regalo.  Nakalabas na rin ng ospital ang bata.",Naipit ang kamay ng isang bata sa escalator habang namamasyal sa isang mall sa Marikina.,"Nobyembre 12, 2018 8:52pm GMT+08:00",https://www.gmanetwork.com/news/balitambayan/balita/674493/dalawang-taong-gulang-na-bata-naipit-ang-kamay-sa-escalator/story/
"14-anyos na estudyante, sinabunutan, tinadyakan ng mga kapwa dalagita","Sinabunutan at tinadyakan ang isang 14-anyos na estudyante ng dalawang kapwa niyang dalagita  sa Barangay San Roque sa Cubao, Quezon City.  Ayon sa ulat ni Mark Salazar sa ""24 Oras"", desidido ang pamilya ng biktima na maghain ng reklamo laban sa mga nanakit sa kanya.  Makikita sa isang viral video ang naglalakad na 14-anyos na estudyanteng naka-dilaw, nang sabayan siya ng 15-anyos namang naka-school uniform at isa pang dalagita na nakapula.  Maya-maya, sinabunutan na ang biktima ng naka-uniform at tinadyakan naman ng nakapula.  “Bigla po akong kumanta nu'n. 'Di po namin alam na nandu'n sila sa likod naming. Tapos sabi po nu'ng…hoy tumahimik ka!,” kwento ng biktima.  “Napahiya po ako nu'n nanahimik na lang po ako nu'n tapos nauna na kong maglakad sa mga kaibigan ko tapos sinundan na po ako,” dagdag pa niya.  Nakaharap ng biktima sa Barangay  Hall ang batang nanabunot sa kanya.  “Sabi ko po bakit ang ingay niya. Tapos po minura niya po ako, kaya sabi ko po, bakit niya ako minura. 'Yan po 'yung sinusundan ko po sya. Tapos 'di po sya sumasagot, du'n na po namin siya inano,” sabi ng inirereklamonmg dalagita.  Kasama ng batang inirereklamo ang kanyang ate dahil OFW sa Saudi Arabia ang kanilang ina habang wala na silang balita sa ama.  Humarap naman sa barangay ang lola  ng batang nakapula sa viral video para depensahan ang kanyang apo.  Ayon sa chairman, maraming beses na raw na humarap sa barangay ang inirereklamo.  “Ilang beses na 'yan naa-apprehend ng aming BPSO (barangay peace and security officer o tanod) at ilang beses na rin namin kinol ang attention ng kanyang guardian,” sabi ni Chairman Nonoy Mortega .  “Dinala na rin namin sa DSWD (Department of Social Welfare and Development) pero 'di siya tinanggap kasi nga walang complaint,” dagdag pa niya.","Sinabunutan at tinadyakan ang isang 14-anyos na estudyante ng dalawang kapwa niyang dalagita  sa Barangay San Roque sa Cubao, Quezon City.","Nobyembre 12, 2018 11:19pm GMT+08:00",https://www.gmanetwork.com/news/balitambayan/balita/674512/14-anyos-na-estudyante-sinabunutan-tinadyakan-ng-mga-kapwa-dalagita/story/
"MPD chief, may babala vs brgy. chairman na inirereklamo ng pambubugbog sa menor de edad","Tiniyak ng hepe ng Manila Police District na isisilbi nila kapag lumabas na ang arrest warrant laban sa isang punong barangay na inirereklamo ng pambubugbog sa isang binatilyo sa Sta. Cruz, Maynila. May babala rin ng opisyal ng pulisya laban sa kapitan.      Sa ulat ni Ivan Mayrina sa GMA News ""24 Oras"" nitong Lunes, sinabing lumutang na sa tanggapan ni Local Government (DILG) Undersecretary for Barangay Affairs Martin Diño si chairman Felipe Falcon, Jr. ng Brgy. 350 Sta. Cruz, na nahaharap sa kasong physical injury in relation to child abuse.  Ito ay kaugnay sa umano'y pambubugbog niya at ilan niyang tauhan sa isang menor de edad na nangyari mahigit isang linggo na ang nakalilipas sa mismong barangay hall.  Ngunit ang pagpunta umano ni Falcon sa DILG ay para lang maghain ng ""leave of absence"" at hindi para sumuko.    “Nag-file siya ng leave ng 15 days para magkaroon ng free and honest investigation. Sabi niya nga hindi naman siya nagtago, natakot lang siya dahil nga nung masyadong masasakit na yung lumalabas sa social media,” sabi ni Diño.    Ayon sa ulat, ilang beses na raw nagpasabi si Falcon sa MPD na susuko pero ilang beses din daw bumawi.  Kaya sabi ni Senior Supt. Vicente Danao, ang bagong hepe ng MPD, ""'Pag lumabas 'yung warrant of arrest at 'pag lumaban ka, talagang may kalalagyan ka, Kapitan. Ako na nagsasabi sa 'yo.”  Patuloy ng opisyal, ""Kararating ko lang, baka gawin kitang accomplishment.”    Samantala, dumating na mula sa Singapore ang ina ng binatilyo na naiyak sa labis na sama ng loob sa sinapit ng kaniyang anak.  “Sobrang galit po, hirap na hirap 'yung kalooban ko. Kung puwedeng sumabog ang dibdib ko, sasabog na siya,” saad ni Luz Castro, na naiyak nang malaman ang sinapit ng anak.  Pinabulaanan din ni Castro ang depensa ng kapitan na ang anak niya ang una umanong nang-atake.  “Tingnan niyo naman ho ang anak ko, ganyan kapayat, pupunta ng barangay hall na may mga ilang tao na kagawad, siya ang mauuna na mananakit? Sa tingi ko po malabong mangyari ['yun],” dagdag ni Castro.    Sinubukan ng GMA News na kapanayamin si Falcon, ngunit hindi pa ito nagpapakita sa barangay hall.  --","Tiniyak ng hepe ng Manila Police District na isisilbi nila kapag lumabas na ang arrest warrant laban sa isang punong barangay na inirereklamo ng pambubugbog sa isang binatilyo sa Sta. Cruz, Maynila. May babala rin ng opisyal ng pulisya laban sa kapitan.","Nobyembre 12, 2018 11:40pm GMT+08:00",https://www.gmanetwork.com/news/balitambayan/balita/674510/mpd-chief-may-babala-vs-brgy-chairman-na-inirereklamo-ng-pambubugbog-sa-menor-de-edad/story/
"Karo ng patay sumalpok sa truck, 2 sugatan","WATCH: Naging pahirapan ang pagtatanggal sa isang lalaking sugatan matapos maipit ang kanyang paa sa karo ng patay. Gumamit ang mga rescuer ng spreader and cutter.        Sugatan ang dalawang sakay ng karo ng patay matapos itong bumangga sa 12-wheeler truck Martes ng madaling araw sa Quezon Avenue, Quezon city.  Naging pahirapan ang pagtanggal sa isang lalaking sugatan matapos maipit ang kanyang paa sa kabaong. Kinailangang gumamit ang mga rescuer ng spreader and cutter.  Samantala, ang labi ng isang lalaki na ihahatid na sana sa burol, lumusot ang ulo sa windshield ng karo sa lakas ng pagkakabangga.  Nasira rin ang kabaong.",,"Nobyembre 13, 2018 1:56am GMT+08:00",https://www.gmanetwork.com/news/balitambayan/balita/674523/karo-ng-patay-sumalpok-sa-truck-2-sugatan/story/
"Dating construction worker, huli sa buy-bust sa motel","Huli sa buy-bust operation ang isang dating construction worker sa isang motel sa Cubao, Quezon City, kung saan siya nagtatago, ayon sa ulat ni Darlene Cay sa Unang Balita nitong Martes.  Ikinasa ng Quezon City Police District (QCPD) Station 7 ang buy-bust operation kaninang alas-tres ng madaling araw laban kay Gaddi Clores alyas Batoy.  Isang buwan daw na sinundan ng mga operatiba si Clores na taga-Barangay Pag-asa sa Quezon City.  “Dito na siya nagbebenta ng iligal na droga, dito sa area ng E. Rodriguez at dito pa sa loob ng isang motel, para makaiwas ng huli doon sa lugar niya. Dahil ang sabi niya, mainit na roon sa lugar nila,” sabi ng hepe ng Station Drug Enforcement Unit ng QCPD Station 7 na si Police Senior Inspector Ramon Aquiatan.  Nakumpiska mula kay Clores ang 16 na sachets ng hinihinalang shabu na nagkakahalaga ng humigit kumulang P20,000.  Inamin ni Clores na kanya ang droga pero hindi raw talaga siya tulak kundi tagahatid lamang.  “Hindi po. Pinapahatid lang po sakin yan. Hinahatid ko po tapos sinasahuran po ako ng P1, 500,” ani Clores.  Dati na raw siyang tumigil pero napilitang bumalik sa iligal na kalakaran dahil sa wala siyang tabaho at sa hirap ng buhay.  Pinaalalahanan naman ng mga awtoridad ang pamunuan ng mga motel na laging maging mapagmatyag at i-report ang anumang kahina-hinalang gawain.  “Kasi po dito sa Cubao, napapansin nila ‘pag dito sila nag-market sa mga kalsada o kaya sa kung saang barangay dito sa Cubao, madali silang nahuhuli. Kaya ang akala nila dito sa mga hotel eh safe sila kaya dito sila nagbebenta,” ani Aquiatan.","Huli sa buy-bust operation ang isang dating construction worker sa isang motel sa Cubao, Quezon City, kung saan siya nagtatago, ayon sa ulat ni Darlene Cay sa Unang Balita nitong Martes.","Nobyembre 13, 2018 10:08am GMT+08:00",https://www.gmanetwork.com/news/balitambayan/balita/674546/dating-construction-worker-huli-sa-buy-bust-sa-motel/story/
"Sasakyang may plakang '8' na pang-kongresista, nanggitgit at nanghabol daw ng motorista","Trending sa social media ang video na makikita ang isang SUV na may plakang ""8"" na sumisingit sa mga sasakyan sa Quezon City at tila hinahabol ang isang motoristang babae. Ang naturang plaka, karaniwang nakakabit sa sasakyan ng mga kongresista.  Sa ulat ni Bam Alegre sa GMA News TV ""Balitanghali"" nitong Martes, ipinakita ang kuha sa dashcam ng sasakyan na hinahabol at ginigitgit umano ng SUV na may plakang 8.  Bagaman January 2017 ang time stamp sa video, nilinaw ng uploader na nangyari ang insidente nito lamang sabado sa bahagi ng Congressional Avenue sa Quezon City.  Sa video, makailang ulit na gumitgit ang SUV at may pagkakataon pa na halos mabunggo na nito ang sinusundan na motorista na babae ang nagmamaneho.  Madidinig din sa video na tinanong ng motoristang babae ang driver ng SUV kung bakit siya hinahabol at ginigitgit.  Hinala ng motorista na uploader din ng video na si Kim Dela Cruz, posibleng hindi nagustuhan ng driver ng SUV na nasingitan siya kaya ganon na lamang ang pagbuntot nito sa kaniya.  ""Binabaan ko na siya ng window noon tapos tinanong ko siya kung ano ang problema niya, eh hindi naman siya nagbaba ng window niya at naka-heavy tinted po siya,"" sabi ni Dela Cruz.  Inaalam pa ng GMA News kung sino ang may-ari ng sasakyan na may plakang ""8"" na dapat na mga kongresista lang ang gumagamit.--","Trending sa social media ang video na makikita ang isang SUV na may plakang ""8"" na sumisingit sa mga sasakyan sa Quezon City at tila hinahabol ang isang motoristang babae. Ang naturang plaka, karaniwang nakakabit sa sasakyan ng mga kongresista.","Nobyembre 13, 2018 4:38pm GMT+08:00",https://www.gmanetwork.com/news/balitambayan/balita/674605/sasakyang-may-plakang-8-na-pang-kongresista-nanggitgit-at-nanghabol-daw-ng-motorista/story/
"Kongresista ng Pampanga, iginiit na 'di niya anak ang nasa viral road rage video","Iginiit ng isang kongresista ng Pampanga na hindi niya anak ang nakita sa viral video na nasa isang SUV na may plakang 8 at nananakit ng isang motorista sa Angeles City. Ang plakang 8, ginagamit sa mga sasakyan ng mga kongresista.  Sa pulong balitaan nitong Martes, sinabi ni Pampanga 1st District Representative Carmelo ""Jon"" Lazatin II, na ang plakang 8 na nakita sa FJ Cruiser ay inilabas umano noong 16th Congress, na hindi raw siya naging bahagi.  ""Dahil newly-elected ako [ngayon], wala pang na-issue na plaka ang 17th Congress. Kung makikita niyo sa video, ang plakang ginamit ay 16th Congress. Hindi pa ako representante nun,"" paliwanag niya.  ""Makikita natin na walang kinalaman sa akin yung viral video na lumabas,"" dagdag niya.  Sa nag-viral na video, makikita ang isang lalaki na sinuntok ang driver na nasa loob ng isang nakatigil na kotseng pula.  Nasa harapan naman ng kotse ang SUV ng lalaking nanuntok na may plakang 8.  Bukod sa naturang insidente, mayroon pang hiwalay na viral na video na nangyari naman sa Quezon City na sangkot din ang isang FJ Cruiser na may plaka ring 8, na katulad ng nasangkot sa Angeles City.    Sabi ni Lazatin, naging kongresista rin ang kaniyang ama pero noong 15th Congress.  Hinihinala ni Lazatin na idinadawit lang ang kaniyang pangalan sa insidente.  ""Tingin ko dahil nangyari ito sa primero distrito, yung iba parang gumagamit ng isang opisyales para makatakas sa ginawa niyang hindi maganda sa isang kababayan namin. Baka isang paraan yun para maabswelto sa ginawa nila,"" paliwanag niya.  Nais din umano niyang malaman kung sino ang lalaki sa naturang video na nanakit ng motorista.  ""Gusto kong malaman kung sino ang gumagamit ng FJ Cruiser na yun. Actually may mga viral video, nakita ko na prior sa nangyari na ito, meron nang nailabas na video noong 2017 na same FJ Cruiser, naka-plakang otso,"" saad niya.  Dagdag ng mambabatas, ""Gusto natin malaman talaga kung sino ang may kakagawan nito."" —","Iginiit ng isang kongresista ng Pampanga na hindi niya anak ang nakita sa viral video na nasa isang SUV na may plakang 8 at nananakit ng isang motorista sa Angeles City. Ang plakang 8, ginagamit sa mga sasakyan ng mga kongresista.","Nobyembre 13, 2018 8:41pm GMT+08:00",https://www.gmanetwork.com/news/balitambayan/balita/674642/kongresista-ng-pampanga-iginiit-na-di-niya-anak-ang-nasa-viral-road-rage-video/story/
"Police mobile, bumangga at tumagilid matapos agawin ng inarestong suspek ang manibela","Hindi baril, kung hindi manibela ng sasakyan ng pulis ang pilit umanong inagaw ng isang lalaking dinakip kaugnay ng iligal na droga sa Muntinlupa.    Sa ulat ng GMA News TV ""Quick Response Team"" nitong Martes, ipinakita na nawasak ang harapan ng police mobile matapos bumangga muna bago tuluyang tumagilid.  Ayon sa pulisya, inaresto ang suspek na si Aldrin Ronyon, 22 anyos, matapos mahulihan ng dalawang pakete ng hinihinalang shabu sa Barangay Tunasan nitong Lunes ng gabi.  Makaraang lagyan ng posas, isinakay sa police mobile si Ronyon para dalhin sa himpilan ng pulisya. Pero habang nasa biyahe, nagawa umano ng suspek na makalas ang posas at doon na niya inagaw ang manibela ng sasakyan at nauwi sila sa disgrasya.  Masuwerte naman na walang malubhang nasaktan sa insidente at hindi rin nakatakas ang suspek na madadagan ang kasong kakaharapin. --","Hindi baril, kung hindi manibela ng sasakyan ng pulis ang pilit umanong inagaw ng isang lalaking dinakip kaugnay ng iligal na droga sa Muntinlupa.","Nobyembre 13, 2018 7:38pm GMT+08:00",https://www.gmanetwork.com/news/balitambayan/balita/674637/police-mobile-bumangga-at-tumagilid-matapos-agawin-ng-inarestong-suspek-ang-manibela/story/
"Hinihinalang tulak sa Bulacan, patay matapos daw manlaban sa pulis","Patay ang hinihinalang tulak sa isang drug operation matapos umanong manlaban sa pulis sa Bulacan, ayon sa ulat ni Darlene Cay sa Unang Balita Miyerkules.  Nang matunugan ng suspek na si Roberto Macatangay alyas Bobet  na may paparating na pulis, bumunot daw ito ng baril at nagpaputok.  Gumanti ang mga pulis kay Macatangay na kaniyang ikinamatay, sabi sa ulat.  Sinalakay ng mga operatiba ang bahay ni Macatangay sa Barangay San Rafael II sa San Jose Del Monte City sa Bulacan matapos makumpirma ang bentahan ng droga  dito.  Matagal na raw sinusundan ng mga awtoridad si Macatangay, na pangatlo umano sa drug watchlist ng kanilang barangay.  “Mula noong nasa listahan siya ng BADAC (Barangay Anti-Drug Abuse Council) watchlist ay nagkaroon po tayo ng validation pa,” sabi ni Superintendent Orlando Castil Jr. ng San Jose Del Monte Police.  “And then nakita natin na hindi po talaga lumulubay itong suspect na ito. Kaya inilunsad na natin yung operation laban sa kanya,” dagdag pa niya.  Nakuha mula kay Macatangay ang apat na sachet ng pinaghihinalaang shabu na nagkakahalaga ng humigit kumulang P5,000, isang kalibre-.38 revolver, at ilang drug paraphernalia.  Mga kabataan din daw ang mga parokyano ng suspek na galing pa raw sa ibang barangay.  “Yung bahay po niya ay ginagawang pondohan. Parang may isang kwarto doon na yung mga parokyano niya ay doon na sila tumitira, doon sa loob mismo ng kwarto na yun. Yung iba dinidispose niya sa labas,"" sabi ni Castil.  Aminado naman ang San Jose Del Monte Police na hindi pa rin daw tuluyang nawawala ang problema sa droga ng lungsod.  “Medyo madami dami pa po kaming natatanggap na information na meron pa ding mga personalities na involved sa illegal drugs. Yun po ang binibigyan namin ng pansin,“ sabi ni Castil.","Patay ang hinihinalang tulak sa isang drug operation matapos umanong manlaban sa pulis sa Bulacan, ayon sa ulat ni Darlene Cay sa Unang Balita Miyerkules.","Nobyembre 14, 2018 11:14am GMT+08:00",https://www.gmanetwork.com/news/balitambayan/balita/674705/hinihinalang-tulak-sa-bulacan-patay-matapos-daw-manlaban-sa-pulis/story/
"Makasaysayang Balangiga bells, inaasahang maibabalik na sa bansa bago mag-Pasko","Makaraan ang mahigit isang siglo, inaasahang maibabalik na sa Pilipinas ang mga makasaysayang kampana ng Balangiga ng Eastern Samar na tinangay ng mga sundalong Amerikano noong Philippine-American war.      Sa ulat ni JP Soriano sa GMA News ""24 Oras"" nitong Martes, sinabing nakatakdang makipagkita si Philippine Ambassador to the US Jose Manuel Romualdez kay US Defense Secretary Jim Mattis sa November 15 (araw sa Pilipinas) para sa isang military ceremony.  Ayon kay Dr. Rolando Borrinaga, kasama sa komiteng namumuno sa pagbabalik ng Balangiga bells, pagkatapos ng gagawing turnover ceremony sa Wyoming, USA, inaasahang babaklasin na ang kampana sa platform na pinaglalagyan nito.  Aayusin daw muna ang mga kampana dahil may mga bahagi ito na nawawala. At bago mag-Pasko, inaasahang naibalik na ang mga kampanya sa Samar.  Matatandaan na kinuha ng mga Amerikano noong 1901 ang tatlong kampana bilang ""war booty"" matapos nilang magapi ang bayan ng Balangiga bilang pagganti.  Una kasi nito, sinalakay ng mga Pilipino ang kanilang garison na nagresulta sa pagkasawi ng maraming dayuhang sundalo.  Dalawa sa mga kampana ang nasa Warren Airforce base sa Wyoming, at isa naman ang nasa isang US military base sa South Korea.  ""Balangiga bells is the last issue or contention pertaining to the Philippine-American war. 'Yun na lang ang medyo hindi pa nahilot. Ngayon medyo naayos na so meron nang closure,"" sabi ni Borrinaga.  ""Very important 'yun [mga kampana] in the life of the community,"" dugtong niya.  Noong 2017, iginiit ni Pangulong Rodrigo Duterte sa kaniyang State of the Nation Address na dapat ibalik ng Amerika ang mga kampana dahil pag-aari ito ng Pilipinas. —","Makaraan ang mahigit isang siglo, inaasahang maibabalik na sa Pilipinas ang mga makasaysayang kampana ng Balangiga ng Eastern Samar na tinangay ng mga sundalong Amerikano noong Philippine-American war.","Nobyembre 13, 2018 11:01pm GMT+08:00",https://www.gmanetwork.com/news/balitambayan/balita/674654/makasaysayang-balangiga-bells-inaasahang-maibabalik-na-sa-bansa-bago-magpasko/story/
"Lalaki sa viral rage video na may plakang 8 ang sasakyan, naaresto na","Nadakip na ang lalaki na umano'y nasa nag-viral na video na nakitang nanuntok ng isang motorista sa Angeles City, Pampanga. Hinihinalang siya rin ang driver ng SUV na may plakang 8 na nakunan din ng video na nanggitgit ng isang motorista sa Quezon City.    Ayon sa mga awtoridad, nadakip si Jojo Valerio ng mga operatiba ng Police Regional Office 3 at Criminal Investigation and Detection Group sa isang bar sa Tarlac City nitong Martes ng gabi.  Miyembro umano ng banda si Valerio, na itinanggi na may kaugnayan siya sa angkan ng mga Lazatin sa Pampanga.    Una nang itinanggi ni Rep. Carmelo Lazatin II, na kakilala niya ang lalaki sa video na nakunan na video na nanuntok ng isang motorista.  Hindi naman binanggit ni Valerio kung saan niya nakuha ang plakang 8 na gamit sa mga sasakyan ng mga kongresista.    Ayon sa mga awtoridad, nakakuha sila ng impormasyon tungkol sa pagkakakilanlan ni Valerio na miyembro ng banda kaya natunton nila kung saan ito magpupunta.  Nang masakote si Valerion, isang Starex van ang kaniyang gamit at hindi pa alam kung nasaan ang FJ Cruiser na may plakang 8.—","Nadakip na ang lalaki na umano'y nasa nag-viral na video na nakitang nanuntok ng isang motorista sa Angeles City, Pampanga. Hinihinalang siya rin ang driver ng SUV na may plakang 8 na nakunan din ng video na nanggitgit ng isang motorista sa Quezon City.","Nobyembre 14, 2018 4:25pm GMT+08:00",https://www.gmanetwork.com/news/balitambayan/balita/674747/lalaki-sa-viral-rage-video-na-may-plakang-8-ang-sasakyan-naaresto-na/story/
Mahigit 25 miyembro ng 2 fraternity sa UP Diliman nagrambulan,"Nauwi sa pisikalan ang una'y sigawan lang umano ng mga miyembro ng dalawang fraternity group sa University of the Philippines (UP) Diliman campus.  Ayon sa ulat ni JP Soriano sa GMA 24 Oras nitong Miyerkules, pasado alas singko y medya ng hapon noong Martes nagpang-abot sa Palma Hall ang hindi bababa sa 25 miyembro ng Upsilon Sigma Phi at Alpha Phi Beta (APB).  Natigil lang umano ang rambulan nang umawat ang security guard at UP Police.  Wala namang lubhang nasaktan sa insidente pero tatlong miyembro ng APB ang dinala sa UP Infirmary matapos magtamo ng mga pasa.  Hindi muna nagbigay ng opisyal na pahayag ang pamunuan ng UP hangga't nagpapatuloy pa ang imbestigasyon.  Kinumpirma at kinondena naman ng UP Law Student Government (LSG) ang insidente.  May kasunod na insidente pa umanong naitala sa pamantasan nitong Miyerkules kung saan isang SUV na pagmamay-ari ng myembro ng Upsilon ang hinarang ng isang kotse at pinagbabasag ang salamin gamit ang baseball bat.  ""May mga niraradyo sa guard na may baril daw, basta may tungkol po sa baril so ang ginawa po ng college sinecure po 'yung entrance,"" ayon kay Chris Alquizalas, presidente ng UP LSG.  Itinanggi naman ng pamunuan ng UP na may nangyaring pamamaril.  Hinigpitan na ang seguridad sa pamantasan habang nagpapatuloy ang imbestigasyon sa dalawang insidente.  Sa isang pahayag sinabi ng Upsilon na nagkaayos na sila ng APB kaugnay ng insidenteng nag-ugat daw sa hindi pagkakaintindihan ng ilan sa mga miyembro ng dalawang grupo.  ""After a minor altercation, officials of the Upsilon Sigma Phi and the  Alpha Phi Beta have agreed to peace and conducting joint projects in the future...Alumni from both sides together with resident heads agreed to further positive talks,"" ayon kay Thad Liamzon, presidente ng Upsilon Sigma Phi Alumni Association.",Nauwi sa pisikalan ang una'y sigawan lang umano ng mga miyembro ng dalawang fraternity group sa University of the Philippines (UP) Diliman campus.,"Nobyembre 14, 2018 9:11pm GMT+08:00",https://www.gmanetwork.com/news/balitambayan/balita/674797/mahigit-25-miyembro-ng-2-fraternity-sa-up-diliman-nagrambulan/story/
"1 patay, 4 arestado sa Valenzuela buy-bust operation","Patay ang isang tulak umano ng shabu at apat naman ang naaresto sa sa buy-bust operation sa Valenzuela City.  Sa ulat ng ""Unang Balita"" nitong Huwebes, nauwi sa engkuwentro ang drug raid sa Barangay Malanday noong Miyerkoles ng gabi dahil nanlaban ang prime suspek na si Christian Padilla.  Naisugod pa umano sa ospital ngunit namatay din ito.   Pahayag ni Senior Superintendent David Poklay ng Valenzuela Police, ""Nakahalata itong target natin, nagkahabulan at nagtago pa siya sa mga waterlily habang dun sa buy-bust operation nagkaroon na ng putukan.""  Narekober mula sa suspek ang ilang sachet ng hinihinalang shabu at baril. Bagamat aminado ang mga kaanak na dating gumagamit ng shabu si Christian, nagbagong-buhay na raw ito.  ""Sana nakuntento na sila para nilang ginawang hayop yung kapatid ko. Hindi man lang nila naisip na dapat ikinulong na lang po mas maganda po nakulong na lang,"" pahayag ni Rona Padilla, kapatid ng napatay na suspek.  Ngunit sinabi naman ni Supt. Poklay, ""Si christian Padilla ay medyo notorious ito. Meron siyang warrant for frustrated homicide and then previously arrested for attempted robbery.  Sa apat na naaresto, isa ang kapatid ni Christian na kinialalang si Jonathan at isang Amado Candelaria na kapwa nahulihan umano ng shabu. At si Jaime Javier at Jordan Giron ay naaktuhan umanong bumabatak.  Mariin namang itinanggi ng mga suspek ang paratang ng mga pulis.",Patay ang isang tulak umano ng shabu at apat naman ang naaresto sa sa buy-bust operation sa Valenzuela City.,"Nobyembre 15, 2018 9:18am GMT+08:00",https://www.gmanetwork.com/news/balitambayan/balita/674835/1-patay-4-arestado-sa-valenzuela-buy-bust-operation/story/
"Simbahang Katolika sa Pilipinas, mayroong 10 'sede vacante'","Mayroong 10 mga diocese ng Simbahang Katolika sa Pilipinas ang kasalukuyang walang obispo o ""sede vacante"" at apat pang Obispo nakatakdang magretiro.  Tinanggap ni Pope Francis ang maagang pagbibitiw sa tungkulin ni Bishop Edgardo Juanich ng Apostolic Vicariate ng Taytay at itinalaga si Fr. Reynante Aguanta bilang pansamantalang tagapangasiwa.  Ang 66 na taong gulang na si Bishop Juanich ay nagbitiw bunsod na rin ng kaniyang kalusugan.  Si Bishop Juanich ay isinilang noong April 29, 1952 na inordinahang pari noong 1976 at itinalagang Obispo ng Taytay Palawan noong 2002.  Siya ay nagsilbing pari sa loob ng 42 taon at nagsilbing Obispo ng Apostolic Vicariate ng Taytay sa loob ng 16 na taon.  Ang Apostolic Vicariate of Taytay ay binubuo ng 34 na mga pari na siyang nangangasiwa sa 22 parokya at higit sa 300 libong mga katoliko.    Bunsod nang maagang pagbibitiw ni Bishop Juanich, may sampung diyosesis na sa Pilipinas ang walang nangangasiwang Obispo.  Kabilang na dito ang Butuan makaraan ang pagkamatay ni Bishop Juan de Dios Pueblos noong October 2017; ang diyosesis ng Daet nang ilipat naman sa Archdiocese ng Lipa, Batangas ang ngayo’y si Archbishop Guilbert Garcera.  Nabakante rin ang diyosesis ng Iligan dahil sa pagkasawi ni Bishop Elenito Galido.  Ang diyosesis sa kasalukuyan ay pansamantalang pinangangasiwaan ni Bishop Severo Caemare na siya ring obispo ng Diyosesis ng Dipolog.  Ang Prelatura ng Isabela ay wala ring kasalukuyang Obispo nang italaga naman bilang arsobispo ng Ozamis si Archbishop Martin Jumoad; ang Vicariate ng Jolo Sulu nang ilipat si Bishop Angelito Lampon bilang arsobispo ng Cotabato makaraan ang pagreretiro ni Orlando Cardinal Quevedo.  Habang ang diyosesis ng Malolos ay kasalukuyang pinangangasiwaan ni Cubao Bishop Honesto Ongtioco dahil sa pagkamatay ni Bishop Jose Oliveros noong Mayo 2018.  Itinalaga rin bilang pansamantalang tagapangasiwa ng Military Ordinariate si Cebu auxiliary Bishop Oscar Jaime Florencio.  At ang San Jose de Antique ay wala ring obispo makaraang italaga bilang arsobispo ng Jaro-Iloilo si Archbishop Jose Romeo Juanito Lazo kapalit ng nagretirong si Archbishop Angel Lagdameo.  Nasa ilalim rin ng pangangasiwa ng mga itinalagang apostolic administrator ni Pope Francis ang Vicariate ng San Jose, Mindoro at Taytay.    Itinalaga naman ng kaniyang kabanalan Francisco ang kasalukuyang auxiliary bishop ng Nueva Segovia na si Bishop David William Antonio bilang bagong obispo ng Diyosesis ng Ilagan, Isabela.  Ito ay kasunod na rin ng pagbibitiw ni Bishop Joseph Nacua noong 2017 na nooy 72 taong gulang dahil na rin sa kanyang humihinang kalusugan.  Si Bishop Antonio ang ikalimang obispo ng Ilagan na siya ring kasalukuyan apostolic administrator ng San Jose Occidental Mindoro dahil sa pagreretiro ni Bishop Antonio Palang.  Si Bishop Antonio ay tubong Ilocos Sur at naordinahang pari sa Nueva Segovia noong 1988 at itinalagang obispo taong 2011.  Siya ang kahuli-hulihang naitalaga ni Pope Benedict the 16th nang magbitiw ito bilang Santo Papa noong 2013.  Si Bishop Antonio rin ang kasalukuyang chairman ng CBCP Episcopal Commission on Vocations.  Ang diyosesis ng Ilagan, Isabela ay binubuo ng 55 mga pari at 39 na parokya.  Una ring itinalaga ng kanyang kabanalan Francisco bilang pansamantalang administrator ng Apostolic Vicariate of Calapan si Fr. Nestor Adalia, ang kasalukuyan Vicar general ng Calapan.  Ang kautusan ng Santo Papa ay isinapubliko noong Lunes, ika-13 ng Nobyemre.  Ang pagtatalaga kay Fr. Adalia ay bunsod na rin sa karamdaman ni Bishop Warlito Cajandig.  September 1 nang isugod sa pagamutan si Bishop Cajandig na sumailalim din sa ‘brain surgery’ sa Cardinal Santos Hospital sa Maynila.  Ang 74 na taong gulang na Obispo ay higit nang tatlong dekadang naglilingkod na obispo ng Apostolic Vicariate ng Calapan na itinalaga noong 1989.  Patuloy naman ang panawagan ng panalangin ng simbahan para sa mabilis na paggaling ni Bishop Cajandig.  Ang Apostolic Vicariate of Calapan ay binubuo ng higit sa walong daang libong mga katoliko na may dalawamput tatlong parokya na pinangangasiwaan ng limamput siyam na mga pari.    Base sa Radio Veritas News and Research Team, may lima pang obispo mula sa 86 na diyosesis sa buong bansa ang nasa 75 na taong gulang.  Kabilang na dito si Novaliches Bishop Antonio Tobias, 77; Pagadian Bishop Emmanuel Cabajar, 76; Tuguegarao Archbishop Sergio Utleg, 75 at Cagayan de Oro Archbishop Antonio Ledesma,75.  Nakasaad sa Canon law ang pagtatakda ng ‘mandatory retirement age 75’.  Sa kabila nito, nakadepende pa rin sa Santo Papa kung tatanggapin o palalawigin ang kanilang panunungkulan. —LBG, GMA News","Mayroong 10 mga diocese ng Simbahang Katolika sa Pilipinas ang kasalukuyang walang obispo o ""sede vacante"" at apat pang Obispo nakatakdang magretiro.","Nobyembre 15, 2018 12:40pm GMT+08:00",https://www.gmanetwork.com/news/balitambayan/balita/674858/simbahang-katolika-sa-pilipinas-mayroong-10-sede-vacante/story/
"Ina, inabutan ng panganganak sa police mobile papuntang ospital sa Cebu","Napaanak ang isang ginang sa loob ng isang police mobile nang hindi na makaabot sa ospital sa Mandaue City, ayon sa ulat ni Chona Carreon ng GMA Regional TV sa Balitanghali nitong Huwebes.  Nakaramdam daw ng pananakit ng tiyan ang babaeng buntis na si Jacquelyn Branzuela.  Pumara siya ng taxi pero sinabihan umano siya ng taxi driver na sumakay ng ambulansiya o ng mobile patrol para mabilis na makarating sa ospital.  Habang bumabiyahe papuntang Oano Hospital sa Lapu-Lapu City, nailuwal na ng ginang ang kanyang babaeng sanggol.  Inasikaso muna nina Police Officer 1 Elmer Gonzales at non-uniform personnel na si Josie Tejano ang ginang at baby nito bago sila makarating sa ospital.  ""Happy na nailabas nang buhay. Blessed talaga, ma’am. Blessed din ang station,"" sabi ni Tejano.  “Ang ganda ma’am. Ang ganda sa loob na nakatulong ka sa tao, lalo na kung batang nangangailangan ng tulong at lalabas na healthy ang bata,"" sabi naman ni Gonzales.","Napaanak ang isang ginang sa loob ng isang police mobile nang hindi na makaabot sa ospital sa Mandaue City, ayon sa ulat ni Chona Carreon ng GMA Regional TV sa Balitanghali nitong Huwebes.","Nobyembre 15, 2018 5:13pm GMT+08:00",https://www.gmanetwork.com/news/balitambayan/balita/674906/ina-inabutan-ng-panganganak-sa-police-mobile-papuntang-ospital-sa-cebu/story/
"Nagpanggap na tauhan ng Presidential Complaint Center, arestado","Nadakip sa operasyong ikinasa ng National Bureau of Investigation (NBI) sa Parañaque City ang isang babaeng nagpanggap umano bilang tauhan ng legal department ng Presidential Complaint Center.  Sa ulat ni John Consulta para sa Balitanghali ng GMA News TV nitong Huwebes, kinilala ang target na si Melanie Nicole Lamuag at ang kasamahan niyang si Micko Mel Gomez.  Inaresto sila ng mga tauhan ng NBI Special Action Unit (SAU) sa isang casino sa Parañaque City matapos nilang makipagkita sa isang mayoralty candidate ng Region III at tumanggap ng P5 million na marked money.  Ayon sa NBI, nagpakilala si Lamuag bilang taga-legal department ng Presidential Complaint Center na kaya umanong manipulahin ang resulta ng mga PCOS machine at panalunin ang sinumang kandidato.  Paliwanag ni Jun Donggallo, hepe ng NBI-SAU: ""Pinagtataguan ng mga PCOS machine na bodega, ang may-ari daw no'n, pinsan niya. May access daw sila ro'n at may technician siya na kayang i-manipulate nga 'yung magiging result. Kayang papanalunin sa eleksyon itong kandidato.""  Sa surveillance video na ipinakita ng mga awtoridad, makikitang may logo ng Office of the President ang blazer na suot ni Lamuag.  Makikita rin ang mga naglalakihang bato ng mga singsing sa kanyang daliri. Napag-alaman daw ng NBI na nanloko rin ang suspek ng alahera ng nasa P12 million.  Tumangging magbigay ng pahayag ang mga suspek na nahaharap sa mga kasong falsification of public documents, estafa at usurpation of authority.",Nadakip sa operasyong ikinasa ng National Bureau of Investigation (NBI) sa Parañaque City ang isang babaeng nagpanggap umano bilang tauhan ng legal department ng Presidential Complaint Center.,"Nobyembre 15, 2018 4:46pm GMT+08:00",https://www.gmanetwork.com/news/balitambayan/balita/674901/nagpanggap-na-tauhan-ng-presidential-complaint-center-arestado/story/
"Lalaking sumaksak nang higit 20 ulit sa kaniyang nililigawan, arestado na","Nadakip na ng mga awtoridad ang lalaking nanaksak ng 24 na ulit sa babaeng kaniyang nililigawa sa San Jose Del Monte, Bulacan noong nakaraang Mayo. Ang suspek, nagalit daw sa biktima nang malaman na ibang manliligaw ang sinagot niya.      Sa ulat ng GMA News ""Quick Response Team"" nitong Biyernes, sinabing naaresto ng mga awtoridad ang suspek na si Ricky Millete, 40-anyos, sa inilatag na entrapment operation sa tulong ng mga kaanak ng 21-anyos na biktimang si Reina Bea.  Ayon sa pulisya, gumawa ng paraan ang mga kaanak ni Bea na makausap ang suspek. Nang pumayag ang suspek na makipagkita, doon na inilatag ang entrapment operation at naaresto si Millete sa bisa ng arrest warrant.  Maliban sa kasong attempted murder, may kinakaharap pa umanong kaso na frustrated murder at qualified thief si Millete.  Nitong nakaraang Mayo nang pagsasaksakin ni Millete ang biktima sa labas ng bahay ng biktima sa Bulacan.  Sinabi ng kapatid ng biktima, balak sanang barilin ng suspek si Bea pero hindi pumutok ang baril.  Sa hiwalay na panayam ng ""QRT"" kay Bea, itinanggi niya ang sinasabi ng suspek na dalawang taon na ang kanilang relasyon nang mangyari ang insidente.    ""Yung sabi niya sa balita na may relasyon po kami ng dalawang taon wala pong naniniwala kahit kapitbahay namin. Kasi ni hawakan nga po nandidiri ako sa kaniya paano ko po siya papatulan. At kaklase ko po yung anak niya. Tawag ko po sa kaniya kuya Ricky,"" sabi ng biktima na handa umanong ituloy ang kaso laban sa suspek. --","Nadakip na ng mga awtoridad ang lalaking nanaksak ng 24 na ulit sa babaeng kaniyang nililigawa sa San Jose Del Monte, Bulacan noong nakaraang Mayo. Ang suspek, nagalit daw sa biktima nang malaman na ibang manliligaw ang sinagot niya.","Nobyembre 16, 2018 8:06pm GMT+08:00",https://www.gmanetwork.com/news/balitambayan/balita/675038/lalaking-sumaksak-nang-higit-20-ulit-sa-kaniyang-nililigawan-arestado-na/story/
"SUV sa viral road rage video, iniba na ang kulay at inalis ang plakang 8","Nakuha na ng mga awtoridad ang sasakyan ni Jojo Valerio, ang suspek sa magkahiwalay na insidente ng ""road rage"" na nakuhanan ng video. Ang kulay ng sasakyan, binago na umano at inalis na rin ang plakang ""8"" na gamit ng mga kongresista.    Sa ulat ng GMA News TV ""News To Go"" nitong Biyernes, sinabing nakita ang SUV ni Valerio sa Novaliches, Quezon City kaninang madaling araw.  Binago na umano ang kulay nito at inalis na ang special plate na ""8"" na ginagamit ng mga kongresista.  Dahil sa pagpapalit ng kulay ng sasakyan nang walang kaukulang permiso mula sa Land Transportation Office at Philippine National Police Highway Patrol Group, sinabi sa ulat na mahaharap sa panibagong asunto si Valerio.  Matapos maaresto kamakailan, nakalaya si Valerio matapos magpiyansa sa kinakaharap niyang reklamong physical injuries, grave threat at usurpation of authority charges, at iba.  Kaugnay ang mga kaso sa pananakit niya sa isang motorista sa Angeles City, Pampanga, at paggamit niya ng plakang 8.  Bukod sa insidente sa Angelis City, nakunan din ng video sa kontrobersiyal na sasakyan na nanggitgit ng isang motorista sa Quezon City.  Sinabi ng mga kaanak ni Valerio na kinompronta ng huli ang motorista sa Angeles City dahil muntik na umano nitong madisgrasya ang kanilang sasakyan at may kasama silang bata.—","Nakuha na ng mga awtoridad ang sasakyan ni Jojo Valerio, ang suspek sa magkahiwalay na insidente ng ""road rage"" na nakuhanan ng video. Ang kulay ng sasakyan, binago na umano at inalis na rin ang plakang ""8"" na gamit ng mga kongresista.","Nobyembre 16, 2018 3:05pm GMT+08:00",https://www.gmanetwork.com/news/balitambayan/balita/674999/suv-sa-viral-road-rage-video-iniba-na-ang-kulay-at-inalis-ang-plakang-8/story/
"Kampo ng pulis sa Cagayan De Oro, nahulihan ng 'jumper’","Nahulihan ng ilegal na koneksyon ng kuryente o ""jumper"" ang kampo ng Regional Mobile Force Battalion (RMFB) Region 10 ng PNP sa Cagayan de Oro City.  Ayon sa ulat ng RTV-One Mindanao sa ""Balita Pilipinas"", nakumpirma ito ng Cagayan de Oro Electric Power and Light Company Inc. (CEPALCO).  Sa mga quarters ng mga tauhan ng kampo raw nakalagay ang ilegal na koneksyon ng kuryente.  Dahil nalugi umano ang power provider ng nasa P3.5 million, dapat daw magbayad ang RMFB Region 10 .  Ayon sa deputy commander ng kampo na si Police Superintendent Reynante delos Santos, noong Setyembre lang daw niya nalamang may jumper na mahigit limang taon na raw sa kampo.  Kaagad naman daw itong pinaputol at naghahanap na raw ng paraan ang pamunuan ng RMFB Region 10 para makabayad sa ninakaw na kuryente.  ""Matagal na panahon na ang illegal tapping pero na-settle na nila with CEPALCO,"" sabi ni Santos.  ""Pagka-discover niyan, agad pinaputol ni post commander. 'Yung mga walang metro kasi, bago pa raw gawin ng CEPALCO ang inspeksyon,"" dagdag nito.  Nakarating na sa Regional Office (PRO) 10 ang insidente at magsasagawa raw sila ng imbestigasyon para mapanagot ang mga nasa likod ng jumper.  Ayon kay Superindendent Surki Sereñas, spokesperson ng PRO 10, wala namang dahilan para magkabit ng ilegal na koneksyon ang kampo.  ""The budget is provided by the PNP. Actually, walang reason para mag-tap sila illegally kasi kung magkano ang na-consume nila, babayaran naman 'yan ng command. Mga fixed expendictures 'yan na kasali sa monthly operating expenses,"" paliwanag nito.  Sa ilalim ng Anti-Electricity and Electrical Transmission Lines and Materials Pilferage Act, sinabing ipinagbabawal ang ilegal na koneksyon ng kuryente sa lahat ng pampribado o pampublikong establisimyento, kabilang ang mga bahay ay opisina ng gobyerno.","Nahulihan ng ilegal na koneksyon ng kuryente o ""jumper"" ang kampo ng Regional Mobile Force Battalion (RMFB) Region 10 ng PNP sa Cagayan de Oro City.","Nobyembre 16, 2018 8:19pm GMT+08:00",https://www.gmanetwork.com/news/balitambayan/balita/675039/kampo-ng-pulis-sa-cagayan-de-oro-nahulihan-ng-jumper/story/
"Butas-butas na footbridge sa Calasiao, inaabot ng tubig-ilog kapag malakas ang ulan","Imbes na makatulong sa publiko, nagiging perwisyo na ang isang footbridge sa Calasiao, Pangasinan.  Ayon sa ulat sa RTV-Balitang Amianan sa Balita Pilipinas, inirereklamo ng publiko ang naturang footbridge dahil butas-butas ang tulay at kulang ito sa steel matting.  ""Delikado kung malalim na 'yung tubig eh,” sabi ng residenteng si Rogelio.  Sinuri ng lokal na pamahalaan ang footbridge at nangakong reremdyuhan ito, simula sa paglalagay ng dagdag na matting.  Dekada 90 pa ginawa ang footbridge na ginagamit ng mga tao para makatawid sa Basasong River.  Mahigit 70 pamilya o katumbas ng mahigit isandaang indibidwal ang gumagamit sa tulay.  Tinatayang 15 metro ang haba ng tulay na gawa sa suspension steel, mga steel bar at steel matting.  Tiniyak din ng mga otoridad na matibay pa ang tulay at maaari pa raw tumagal nang ilang taon.","Imbes na makatulong sa publiko, nagiging perwisyo na ang isang footbridge sa Calasiao, Pangasinan.","Nobyembre 16, 2018 10:20pm GMT+08:00",https://www.gmanetwork.com/news/balitambayan/balita/675049/butas-butas-na-footbridge-sa-calasiao-inaabot-ng-tubig-ilog-kapag-malakas-ang-ulan/story/
"Bala sa mukha ng pedicab driver na binaril ng pulis, 'di pa rin natatanggal","Hindi pa rin naalis ang balang nakabaon sa pisngi ng 27-anyos na si Roger Herrero na binaril ng pulis sa Agdangan, Quezon.  Ayon sa ulat ni Raffy Tima sa “24 Oras,” kailangan ni Herrero, isang pedicab driver, ng mahigit P500,000 para sa operasyon upang mapalitan ng titanium plate ang nabasag niyang panga.  Inakusahan ni Herrero ang mga pulis ng pagdakip sa kanya upang pilitin siyang umamin na isa siyang magnanakaw.  Nang siya ang tumanggi, binaril umano siya ng isang pulis sa mukha. Nagpanggap siyang patay hanggang sa makaalis ang mga pulis, at saka humingi ng tulong.  Kinilala ni Herrero ang mga pulis na sina: PO2 Jaymhar Espedido na siya umanong bumaril sa kanya, SPO3 Noel Malabayabas at dalawang iba pa.  Itinanggi ito ng Agdanagan, Quezon Police at sinabing isang lehitimong operasyon ang kanilang pagtugis kay Herrero na umano'y kilalang magnanakaw.  Pinabulaanan naman ng mga ka-barangay at kapitbahay ni Herrero ang bintang ng mga pulis.  ""Wala po[ng record na ganyan si Herrero]. At 'yan ay mapapatunayan ko dahil ako ay nagpunta na sa secretary ng barangay,” ani Belen Gabiola, isa sa mga barangay kagawad.  ""Kilala ko po 'yan. Mabait pong tao 'yan. Nagpapadyak lang po ang hanapbuhay niyan,” dagdag naman ng kanyang kabarangay.  Humingi rin ang GMA News ng kopya ng mga police blotter ng sinasabing mga reklamo laban kay Herrero ngunit walang maipakita ang Agdangan Police.","Hindi pa rin naalis ang balang nakabaon sa pisngi ng 27-anyos na si Roger Herrero na binaril ng pulis sa Agdangan, Quezon.","Nobyembre 16, 2018 9:43pm GMT+08:00",https://www.gmanetwork.com/news/balitambayan/balita/675046/bala-sa-mukha-ng-pedicab-driver-na-binaril-ng-pulis-di-pa-rin-natatanggal/story/
"Imelda Marcos, iniyakan daw ng anak na si Imee kaya dumalo sa party","Sa pagharap ni Ilocos Norte Representative Imelda Marcos sa Sandiganbayan nitong Biyernes, ipinaliwanag ng dating unang ginang kung bakit siya nakita sa isang party nang araw na ilabas ng anti-graft court ang hatol laban sa kaniya na hindi niya napuntahan.    Sa ulat ni Sandra Aguinaldo sa GMA News ""24 Oras"" nitong Biyernes, sinabing kasama ni Marcos ang kaniyang pamilya nang dumalo ito sa pagdinig ng Sandiganbayan, kung saan pinagpaliwanag siya kung bakit hindi niya sinipot ang araw ng paglalabas ng hatol sa kasong katiwalian na kaniyang kinakaharap.  Sa naturang araw ng promulgasyon ng hatol noong nakaraang linggo, hinatulan ng Sandiganbayan na guilty si Marcos sa pitong counts ng kasong graft.  Ang mga kaso ay isinampa laban sa kaniya noong 1991 kaugnay sa mga itinayong foundation ng pamilya Marcos na kanila umanong pinagkakitaan.  Paliwanag ng dating unang ginang, hindi niya alam na nakatakda na ang promulgasyon dahil ang sulat na galing sa korte ay tinanggap umano ng kaniyang kusinera, at inilagay sa mesa ng kaniyang sekretarya na nakabakasyon nakabakasyon naman.  Nalaman lang daw niya ang tungkol sa promulgasyon sa balita at hindi rin daw niya makontak ang kaniyang abogado noon na si Atty. Robert Sison dahil nasa ospital ito.  Giit ni Marcos, kung nalaman niya ang nakatakdang promulgasyon, dadalo siya kahit na maysakit siya.  Nabanggit naman sa naturang pagdinig ang unang idinahilan ng kampo ni Marcos na problema sa kalusugan ang pangunahing dahilan kaya hindi siya nakadalo sa promulgasyon.  Naungkat din ang mga lumabas na ulat na nakitang dumalo si Marcos sa isang party.  Paliwanag naman ni Ginang Marcos, dumalo siya sa party dahil kaarawan ito ng kaniyang anak na si Ilocos Norte Governor Imee Marcos.  Pinakiusapan umano siya ng anak at umiyak pa raw para dumalo lang siya.  Sa panayam ng mga mamamahayan, nanindigan si Atty. Manuel Lazaro, abogado ni Marcos, na walang ""conflicting"" sa naging pahayag ng kaniyang kliyente, at iginiit na maysakit talaga ito.  Sakabila nito, pinagbigyan naman ng korte si Marcos na magpiyansa ng P150,000 kapalit ng nakansela niyang piyansa.  Hiwalay na usapin pa kung ipapaaresto si Marcos at kung papayagan siyang makapagpyansa muli habang hindi pa pinal ang desisyon ng korte.  Matapos ang pagdinig ng korte at mapagpiyansa si Marcos, pinayagan na siyang makalaya pansamantala.--","Sa pagharap ni Ilocos Norte Representative Imelda Marcos sa Sandiganbayan nitong Biyernes, ipinaliwanag ng dating unang ginang kung bakit siya nakita sa isang party nang araw na ilabas ng anti-graft court ang hatol laban sa kaniya na hindi niya napuntahan.","Nobyembre 16, 2018 10:24pm GMT+08:00",https://www.gmanetwork.com/news/balitambayan/balita/675050/imelda-marcos-iniyakan-daw-ng-anak-na-si-imee-kaya-dumalo-sa-party/story/
"Road rage suspect na gumamit ng plakang 8, nagpaliwanag at humingi ng paumanhin","Humingi ng paumanhin ang suspek sa viral road rage incident na gumamit sa kaniyang sasakyan ng plakang '8,' na para lang dapat sa mga kongresista.    Sa ulat ni Chino Gaston sa GMA News ""24 Oras"" nitong Biyernes, ipinaliwanag ni Jojo Valerio na kasama niya ang kaniyang pamilya at anak sa sasakyan nang makunan siya ng video na sinuntok ang isang motorista sa Angeles City, Pampanga.  ""Involved po ang aking pamilya na kasama po sa loob ng sasakyan. Nasaktan po ang anak ko,"" sabi ni Valerio.  ""Hindi naman po siguro ako mag-aarte ng gano'n at mananakit kung hindi po...kung wala pong dahilan,"" dagdag niya.  Nauna nang sinabi ng mga kaanak ni Valerio sa nakaraang ulat na ang motorista na nakaalitan nito sa Angeles City ang naunang gumawa nang hindi magandang kilos sa lansangan.  ""Gusto kong humingi ng paumanhin du'n sa mga taong na-offend. Sana magsibli pong aral sa lahat na 'wag naman tayong maging one-sided sa lahat ng bagay,"" sabi ni Valerio.  Gayunman, hindi pa rin sinasabi ni Valerio kung paano niya nakuha ang plakang 8 na iniisyu sa mga kongresista.—","Humingi ng paumanhin ang suspek sa viral road rage incident na gumamit sa kaniyang sasakyan ng plakang '8,' na para lang dapat sa mga kongresista.","Nobyembre 16, 2018 11:28pm GMT+08:00",https://www.gmanetwork.com/news/balitambayan/balita/675060/road-rage-suspect-na-gumamit-ng-plakang-8-nagpaliwanag-at-humingi-ng-paumanhin/story/
"Lalaki na nakulong dati sa kasong homicide, arestado ulit dahil naman sa droga","Kulong ulit ang isang lalaki na dating nabilanggo dahil sa kasong homicide matapos siyang masangkot sa pagbebenta umano ng droga sa Pasig City.       Sa ulat ni Emil Sumangil sa GMA News ""24 Oras"" nitong Biyernes, ipinakita ang ginawang pagmamanman sa suspek na si Danny Sulat, dating tanod, sa Bolante Dos, Barangay Pinagbuhatan, Pasig City.  Sinubaybayan si Sulat dahil pinaghahanap siya bunga ng pagkakasangkot niya sa droga. Nang makakuha ng tiyempo ang mga awtoridad, kaagad siyang dinakip.  Inamin si Sulat na gumagamit siya noon ng droga pero matagal na raw siyang nagbago.  ""Ang hirap nga po dahil hindi ka gumagamit, nadadamay ka kasi ang lugar namin, puro drugs talaga ang gumagana diyan,"" sabi ni Sulat na nakulong noon ng 12 taon sa New Bilibid Prison dahil sa kasong homicide.  Balot ang tatoo ang katawan ni Sulat na gawa ng kaniyang pagkakakulong. Pero giit niya, ""Hindi lahat ng may tattoo, tarantado. Buhat nang lumaya ako, 'Di na ako sumasama sa mga kagagagwan na ganyan."" --",Kulong ulit ang isang lalaki na dating nabilanggo dahil sa kasong homicide matapos siyang masangkot sa pagbebenta umano ng droga sa Pasig City.,"Nobyembre 17, 2018 12:27am GMT+08:00",https://www.gmanetwork.com/news/balitambayan/balita/675068/lalaki-na-nakulong-dati-sa-kasong-homicide-arestado-ulit-dahil-naman-sa-droga/story/
"Magtiyuhin, patay sa pamamaril sa Tondo; hinihinalang salarin huli","Patay ang magtiyuhin sa Tondo, Maynila nang pagbabarilin ng naka-face mask na lalaki madaling-araw nitong Sabado.  Sa ulat ni Vonne Aquino sa ""Balitanghali"" sinabing nag-iinuman ang biktimang magtiyuhin na kinilalang sina Leonardo Mondelo at ang pamangkin nitong sin Raffy Puntay.  Ayon sa ina ni Raffy, kararating lamang galing sa trabaho ng kaniyang anak at nagpunta sa tiyuhin niya.  At habang naiinuman biglang dumating ang isang lalaki pasado ala-una nang madaling-araw at pinagbabaril si Leonardo. Nadamay si Raffy nang yakapin niya ang kaniyang tiyuhin.  Rumesponde ang mga pulis sa natanggap na sumbong sa pamamaril sa Building 25 sa Aroma Compound, sa Tondo.  Nakasalubong nila ang isang lalaking naka-face mask at nang sinita umano nila, agad na bumunot ng baril at nakipagbarilan sa mga pulis.  Mayamaya pa, sumigaw umano ito na susuko na siya. At nang madala sa presinto, doon na naghinala ang mga pulis na siya ang suspek sa pamamaril sa Building 25, dahil sa nagtugma ang description ng mga saksi ukol sa isang lalaking naka-face mask na namaril.  Ayon sa mga pulis, kailangan pang magkaroon ng ballistic examination sa 9mm na baril na dala nang lalaking nagngangalang Jessie Crisostomo doon sa mga balang pumatay sa magtiyuhin.","Patay ang magtiyuhin sa Tondo, Maynila nang pagbabarilin ng naka-face mask na lalaki madaling-araw nitong Sabado.","Nobyembre 17, 2018 7:55pm GMT+08:00",https://www.gmanetwork.com/news/balitambayan/balita/675119/magtiyuhin-patay-sa-pamamaril-sa-tondo-hinihinalang-suspek-huli/story/
Braso ng pasahero naputol nang magkasagian ang 2 bus sa EDSA,"Naputol ang braso ng isang pasahero nang magkasagian ng dalawang bus sa EDSA nitong Sabado ng umaga.  Nangyari ang insidente sa EDSA-Kamuning, southbound area malapit sa Station 10 ng Quezon City Police District dakong 9:30, ayon sa ulat ni Jonathan Andal sa Super Radyo dzBB.  LOOK: Ang 2 bus na nagkasagian sa EDSA-Kamuning, Quezon City kung saan isang pasaherong natutulog ang naputulan ng braso l via     Pahayag ng driver ng bus na sinasakyan ng biktima, nakatulog ang kaniyang pasahero na nakalawit ang isang braso nang biglang sagiin ng isang bus ang kaniyang minamaneho na bus.  Nasapul ang brasong nakakawit at naputol.  Ginagamot na ngayon sa East Avenue Medical Center ang biktima.",Naputol ang braso ng isang pasahero nang magkasagian ng dalawang bus sa EDSA nitong Sabado ng umaga.,"Nobyembre 17, 2018 11:33am GMT+08:00",https://www.gmanetwork.com/news/balitambayan/balita/675093/braso-ng-pasahero-naputol-nang-magkasagian-ang-2-bus-sa-edsa/story/
"Kotse nahulog mula sa 3rd level ng parking area sa Greenhills, San Juan","Nahulog ang isang kotse mula sa third level ng isang parking area sa Greenhills, San Juan City.  Sa ulat ni Jonathan Andal sa Super Radyo dzBB, isang Toyota Innova ang bumangga at lumusot sa railings ng parking area at bumagsak sa semento na pabaliktad.  flash  Isang kotse, nahulog mula sa 3rd level ng parking area sa Greenhills, San Juan City .l via         JUST IN: Sasakyan, nahulog mula sa 3rd floor ng parking area sa Greenhills           Ayon sa mga saksi, inakala nilang may sumabog sa lakas ng narinig nilang tunog nang malaglag ang isang sasakyan mula sa 3rd level ng steel parking ng isang mall sa Greenhills ????Nandz Vecino           UPDATE: Isang lalaki ang sakay ng nahulog na sasakyan na nagtamo ng mga sugat; dinala na ito sa ospital ayon sa mga pulis           LOOK: Isang mini loader ang humila sa nahulog na sasakyan sa 3rd level ng steel parking ng isang mall sa Greenhills           LOOK: Agad tinakpan ng trapal ng mga staff ng mall ang nahulog na sasakyan mula sa 3rd level ng steel parking ng isang mall sa Greenhills        Nagkayupi-yupi ang sasakyan at nasira ang railing sa 3rd Level parking area na nilusutan nito.   .  Kaagad dinala si Llamanzares sa Cardinal Santos Medical Center para mabigyan ng atensyong medikal.  Hindi pinayagan ng parking management ang media na makalapit at mag-usisa sa pangyayari.  May mga pulis nang nag-iimbestiga sa insidente.  Noong 2014 ay  . Isang lalaking 73-anyos ang nagmamaneho ng maganap ang aksidente.","Nahulog ang isang kotse mula sa third level ng isang parking area sa Greenhills, San Juan City.","Nobyembre 18, 2018 10:57am GMT+08:00",https://www.gmanetwork.com/news/balitambayan/balita/675149/kotse-nahuglog-mula-sa-3rd-level-ng-parking-area-sa-greenhills-san-juan/story/
"Grab driver, huli sa buy-bust; ilang ebidensiya, nilunok umano","Arestado ang isang Grab driver sa isang buy-bust operation Quezon City nitong Linggo ng gabi, ayon sa ulat ni James Agustin sa Unang Balita nitong Lunes.  Siyam na sachets ng umano'y shabu na lang ang nakumpiska matapos lunukin daw ng suspek ang iba, ayon sa hepe ng Station Drug Enforcement Unit ng Quezon City Police na si Senior Inspector Ramon Aquiatan.  ""Ang pagkakasabi ng poser-buyer natin, nung nagpakilala silang pulis at pagpasok sa kuwarto, hinawakan yung nasa plastic na sachet rin ng shabu, na hindi nila malaman kung ilan, at nilunok kaagad,"" ani Aquiatan.  Nangyari ang  transaksyon sa loob ng kuwarto ng isang apartelle sa Cubao, kung saan nagpanggap ang pulis na buyer at bumili ng P500 halaga ng shabu mula sa target.  Nang magkaabutan na ng item at pera, agad na inaresto ang Grab driver na kinilalang si Kristofer Jay Gavino.  Ayon sa pulis, isang buwan na nilang minanmanan ang suspek na nagpapalipat-lipat ng apartelle.  ""Ang nakakabahala rito ay driver nga ito ng Grab, yung mga pasahero niya at nakagamit siya maaaring pag-alukan niya rin ng ibinebentang illegal na droga,"" ani Aquiatan.  Emosyonal naman ang suspek na tumangging magbigay ng pahayag.  Ayon sa Grab,  .  “We do not tolerate any criminal activity by any of our partners. We will fully cooperate with any investigation through our security and safety team,” ani Leo Gonzales, tagapagsalita ng Grab.  Ayon pa kay Gonzales, kapag napatunayang guilty si Gavino ay isasama siya sa blacklist na isusumite sa Land Transportation Franchising and Regulatory Board.   Na-deactivate na rin daw si Gavino sa Grab platform, ani Gonzales.",,"Nobyembre 19, 2018 10:04am GMT+08:00",https://www.gmanetwork.com/news/balitambayan/balita/675221/grab-driver-huli-sa-buy-bust-ilang-ebidensiya-nilunok-umano/story/
"3 Undersecretary ng DSWD, tinanggal ni Duterte ","Inalis sa puwesto ni Pangulong Rodrigo Duterte ang tatlong opisyal ng Department of Social Welfare and Development (DSWD).  Kinilala ni Executive Secretary Salvador Medialdea, ang mga opisyal na inalis ni Duterte sa puwesto ay sina Undersecretary for Protective Operations and Programs Group Mae Ancheta-Templa, Undersecretary for Promotive Operations and Programs Group Maria Lourdes Turalde-Jarabe at Undersecretary for Disaster Response Management Group Hope Hervilla.  Paliwanag ni Medialdea nitong Lunes, ang naturang hakbang ay ginawa ng pangulo para bigyan ng pagkakataon ang bagong talagang kalihim ng DSWD na si Secretary Rolando Bautista, na bumuo ng sarili niyang grupo sa ahensiya.  Itinalaga si Bautista sa naturang puwesto noong nakaraang buwan lang bilang kapalit ni dating DSWD Sec. Judy Taguiwalo, na hindi nakalusot ang kompirmasyon sa Commission on Appointments noong nakaraang taon.  “We expect the new secretary to bring his own team to provide better services to the public,” sa pahayag ng opisyal.  Iginiit din ni Medialdea na hindi sinibak ang tatlong opisyal ng DSWD dahil sa pagkakaroon umano nila ng kaugnayan sa ""makakaliwang"" mga organisasyon.  “No. [It’s for the] formation of a good team,” paglilinaw ng opisyal.  Bago naitalaga sa puwesto, si Jarabe ay dating secretary general ng Gabriela Women’s Party, habang dating opisyal ng Bayan Muna party-list si Hervilla.  Si Templa ay naging bahagi ng social development work sa pamamagitan ng iba't ibang grupo at people’s organizations mula 1981.  Nananatili naman mga undersecretary sa DSWD sina Florita Villar (policy and plans), Camilo Gudmalin (support programs infrastructure management) at Luzviminda Ilagan (legislative liaison affairs and special presidential directives in Mindanao region).  Si Ilagan ay dating kinatawan ng Gabriela party-list group sa Kamara de Representantes.—",Inalis sa puwesto ni Pangulong Rodrigo Duterte ang tatlong opisyal ng Department of Social Welfare and Development (DSWD).,"Nobyembre 19, 2018 3:34pm GMT+08:00",https://www.gmanetwork.com/news/balitambayan/balita/675273/3-undersecretary-ng-dswd-tinanggal-ni-duterte/story/
"Lalaking nakabangga ng mga sasakyan, matapang pa raw nang arestuhin","Isang Koreano na nag-aabang ng masasakyan ang nasugatan matapos mahagip ng UV Express na minamaneho umano ng lasing na lalaki sa Quezon City. Ang suspek, matapang pa raw at pumalag sa mga pulis nang arestuhin.    Sa ulat ni James Agustin sa GMA News TV ""Balitanghali"" nitong Lunes, kinilala ang inarestong driver na si Dennis Balucan, na nakita sa video na nagpupumiglas nang posasan ng mga rumespondeng pulis.  Sa isang pagkakataon, nagawa pang maitulak at maitumba ni Balucan ang isang pulis na nagpatupad naman ng maximum tolerance sa naturang sitwasyon.  Ilang sibilyan pa ang hinamon din niya ng suntukan.  Ayon sa mga awtoridad, dakong 2:30 am nang banggain ng UV express na minamaneho ni Balucan ang ilang sasakyan sa Timog Avenue sa Quezon City at mahagip ang isang Koreano na nag-aabang ng sasakyan.  Kinalaunan, natuklasan na hindi talaga si Balucan ang driver ng UV Express at sinubukan lang daw ng suspek na magpatakbo ng sasakyan.  ""Sabi niya, 'tukayo pa-try nga pa-drive nga ako.' Ibinigay ko naman. Tapos nung ibinigay ko na hindi niya nakontrol yung silinyador,"" sabi ni Lucinero Elle, ang tunay na driver ng UV express.  Kuwento ng mga saksi, mabilis ang takbo ng UV express at bigla na lang nag-amok si Balucan.  Lasing din umano ang dalawa nitong kasama sa sasakyan.  ""Alingasngas yung sagot niya eh, kung talaga ano mabubugbog siya. Kung ano-ano pinagsasagot niya, kung ano-ano pa pinagsasabi niya. Siya na nga itong nakabangga hindi pa siya umayos,"" sabi Romeo Ortega, liason officer ng Johdyan transport.     Katwiran naman ng suspek, nag-practice lang siya na magmaneho. Hindi rin daw ang mga pulis ang inaangasan niya kung hindi ang mga sibilyan na sumipa raw sa kaniya.  Ayon kay Police Officer 1 Mark Anthony Velasco ng Kamuning police station, pero hindi nila pinatulan ang suspek kahit pa nagwawala ito.  ""Nagkaroon naman po ng maximum tolerance. Hindi po namin siya pinatulan. Siya po ang nag-amok sa amin halos tadyakan nung wala pa po kayo, siya po talaga nag-aamok ayaw niya makipag-cooperate sa amin,"" sabi ng pulis.  Mahaharap ang suspek sa patong-patong na reklamo.--","Isang Koreano na nag-aabang ng masasakyan ang nasugatan matapos mahagip ng UV Express na minamaneho umano ng lasing na lalaki sa Quezon City. Ang suspek, matapang pa raw at pumalag sa mga pulis nang arestuhin.","Nobyembre 19, 2018 4:25pm GMT+08:00",https://www.gmanetwork.com/news/balitambayan/balita/675285/lalaking-nakabangga-ng-mga-sasakyan-matapang-pa-raw-nang-arestuhin/story/
"Babaeng hinihinalang naka-droga, nanuntok at nanabunot sa Quiapo","Nanuntok ng menor de edad at nanabunot ng buntis ang isang babae na hinihinalang nakadroga sa Quiapo, Manila, ayon sa ulat ni Marisol Abdurahman sa ""24 Oras.""  Sa video, mag-aalas onse ng gabi ng Linggo, makikitang naglalakad ang isang babae sa Barangay 306, Quiapo, Maynila.  Maya-maya, bigla niyang sinapak ang isang 17-anyos na dalagitang nakatambay sa harap ng tindahan.  Naglakad siya uli na parang walang nangyari.  Ilang saglit lang, isang buntis naman ang kanyang napagdiskitahan. Bigla na lang niya itong sinugod, sinampal at sinabunutan hanggang makaladkad na ang buntis.  Hinuli ng barangay ang salarin na kinilalang si Nemie Ramos na tila walang maalala sa kanyang ginawa.  “Di ko po matandaan. Di ko po alam,"" sagot niya nang tanungin tungkol sa insidente.  Droga raw ang sanhi ng inasal ni Nemie, ayon sa kanyang ina na si Nenita Ramos.  ""Droga sa mga tropa, nawala sa hulog, naano 'yung utak,"" sabi niya.  Para magsampa ng reklamo, nagpunta ang mga biktima sa barangay, ang 17-anyos na dalagita, hawak-hawak pa ang namamagang pisngi na sinapak ni Ramos.  “Bibili siya sa tindahan sa kabila tapos nagulat na lang po ako, sinapak niya ako,"" kwento ng dalagita  Kwento naman ng ina ng dalagita, ""Lumapit daw si Nemie sa kanila, tapos bigla na s'yang binanatan. Sinuntok… sa mukha.""  Samantala, ang walong buwang buntis na si Jenalyn Romero na sariwa pa ang mga kalmot sa mukha, Iniinda ang sakit sa ulo at balakang matapos sabunutan at kaladkarin ni Ramos.  ""Hawak ko po 'yung baby ko, bigla na lang pong paglingon ko po sa kanya, bigla na lang nya akong sinampal,"" kwento ni Romero.  ""Pagsampal niya sa'kin sabi ko sa kanya, ba't ka nananakit? Tapos bigla na lang nya akong sinabunutan,"" dagdag niya.  Hindi ito ang unang pagkakataon na nanakit ang suspek. Ayon mismo sa kanyang ina at sa record ng barangay, nakulong siya noong nakaraang taon matapos manaksak ng kanya ring kapitbahay noong 2016.  Sasampahan ng reklamong physical injury in relation to child abuse ang salarin.  ""Dadalhin sa PCP 4 para ipakulong, ilalagay sa drug watchlist. So ‘pag nahuli ulit kung sakaling umamin siya, pwede siya ipa-rehab,"" sabi ng barangay chairman na si Joey Jamisola.","Nanuntok ng menor de edad at nanabunot ng buntis ang isang babae na hinihinalang nakadroga sa Quiapo, Manila, ayon sa ulat ni Marisol Abdurahman sa ""24 Oras.""","Nobyembre 19, 2018 8:50pm GMT+08:00",https://www.gmanetwork.com/news/balitambayan/balita/675328/babaeng-hinihinalang-naka-droga-nanuntok-at-nanabunot-sa-quiapo/story/
"Lalaking naputulan ng braso sa sagian ng bus, nanonood sa cellphone nang maaksidente","Ilang pagtutuwid sa insidente ang ibinahagi ng lalaking naputulan ng braso matapos magkasagian ang dalawang bus sa EDSA-Kamuning noong Sabado.  Sa ulat ni Athena Imperial sa ""Saksi"" nitong Lunes, iginiit ng 29-anyos na biktimang si Daniel Malapit na hindi siya natutulog nang mangyari ang aksidente, taliwas sa inilahad ng driver ng sinasakyan niyang bus.  ""Mali po ang impormasyon na 'yun dahil ako po ay nanonood sa cellphone sa aking kanang braso,"" pagsasalaysay ni Malapit.  ""Hindi rin po nakalabas ang aking kamay  bagkus po nasikwat po ang aking siko kaya naipit po at nabali ang aking braso,"" dagdag pa niya.  Ayon sa biktima, tila natagalan din ang pagresponde ng mga rescuer sa kaniya.  ""Gustong-gusto raw po akong kunin ng driver dahil naaawa na siya sa sitwasyon ko kaso sa sobrang kritikal ng braso ko is hindi niya po ako magalaw at hinintay na lang po namin ang rescue team,"" ayon kay Malapit.  Hindi na naikabit muli ang naputol na braso ni Malapit.  Hindi na raw maghahabol sa pamunuan ng sinakyan niyang bus ang biktima basta't tumupad lang ito sa pangakong pagsagot sa kaniyang pagpapagamot at sa pang-araw-araw na gastusin ng kaniyang pamilya.",Ilang pagtutuwid sa insidente ang ibinahagi ng lalaking naputulan ng braso matapos magkasagian ang dalawang bus sa EDSA-Kamuning noong Sabado.,"Nobyembre 20, 2018 12:37am GMT+08:00",https://www.gmanetwork.com/news/balitambayan/balita/675355/lalaking-naputulan-ng-braso-sa-sagian-ng-bus-nanonood-sa-cellphone-nang-maaksidente/story/
"3 kabilang ang mga magulang ng aktor na si Hiro Peralta, timbog sa buy-bust sa QC","Arestado ang tatlong drug suspect kabilang ang mga magulang ng isang actor sa isinagawang buy-bust operation sa Quezon City, Martes ng madaling araw.  Ayon sa ulat sa Unang Balita ng GMA News nitong Martes ni James Agustin, P500 halaga ng shabu ang nabili ng operatiba sa target ng buy-bust operation na si Engelbert Peralta sa Barangay Bagbag sa Novaliches.  Kasamang naaresto ang kanyang asawa na si Jean na pinag-abutan umano ng buy-bust money, pati rin ang isa pa nilang kasama na si Ronnie Telan alyas Tangkad.  Mga magulang ng dating GMA talent na si Hiro Peralta sina Engelbert at Jean.  Nakumpiska sa mga suspek ang 19 sachet ng umano'y shabu na may street value na P34,000.  “Itong si alyas Tangkad ay nasa watch list natin sa Barangay Bagbag,” sabi ng station commander ng Novaliches Police na si Superintendent Rossel Cejas.  “At nu'ng ma-consummate 'yung buy-bust, na-identify ng ating SDEU (Station Drug Enforcement Unit) na ito palang kasama sa transaksiyon ay si Mr. Peralta,” dagdag niya.  Naaresto na noong 2015 si Engelbert dahil din sa droga. Sumuko rin siya sa Oplan Tokhang at nasa drug watch list ng barangay.  Hindi nagbigay ng pahayag si Engelbert, pero ang kanyang asawa at kasama, itinangging nagbebenta sila ng droga.  “Wala, nag-bingo lang talaga. Masama ba mag-bingo? Kapag ikaw ba puro ka problema, nag-iisip ka siyempre gusto mo lang mag-ano, magsaya kahit paano sa halagang dalawangdaan [piso],” sabi ni Jean.  “Gusto ko lang mag-bingo, tapos paglabas mo ng binguhan ganu'n na nangyari,” dagdag pa niya.  Nilinaw ni Jean na hindi siya gumagamit ng droga at paminsan-minsan lang daw ang paggamit ng kanyang asawa.  “Hindi po ako gumagamit. 'Yung asawa ko paminsan-minsan lang 'yan. Mahilig lang po mag-bingo,” sabi ni Jean.  Depensa naman ni Telan, hindi raw siya nagbebenta ng droga at nagpaparenta lamang daw siya ng sasakyan.  Bukod sa paglabag sa Comprehensive Dangerous Drugs Act, mahaharap din sila sa reklamong disobedience at resisting arrest.","Arestado ang tatlong drug suspect kabilang ang mga magulang ng isang actor sa isinagawang buy-bust operation sa Quezon City, Martes ng madaling araw.","Nobyembre 20, 2018 9:58am GMT+08:00",https://www.gmanetwork.com/news/balitambayan/balita/675385/3-kabilang-ang-mga-magulang-ng-aktor-na-si-hiro-peralta-timbog-sa-buy-bust-sa-qc/story/
"Panggagahasa ng binata sa pinsan, nabuking nang mabuntis ang biktima","Timbog ang isang 22-anyos na binata sa Pasig City matapos umano niyang paulit-ulit na gahasain ang kaniyang menor de edad na pinsan.  Ayon sa ulat ni Jonathan Andal sa Dobol B sa News TV, nahaharap sa kasong eight counts of rape ang suspek na inaresto mismo sa pinapasukan niyang vocational school.  22-anyos na estudyante na may 8 counts ng rape, inaresto sa loob ng eskwelahan sa Pasig City ????: Pasig PNP     Sa inisyal na impormasyong ibinigay ng arresting officer na si Police Officer 1 Joel Curiba, paulit-ulit raw na pinagsamantalahan ng suspek ang 12-anyos na biktima.  Nagbunga raw ang pananamantala ng suspek kaya nalaman ito ng pamilya ng biktima.  Patay na ang sanggol ng isilang ito ng biktima nitong Agosto.  Depensa naman ng suspek, hindi niya ginahasa ang biktima dahil pumayag daw ito na makipagtalik sa kaniya.  Nakakulong ngayon ang binata sa Pasig City Police Station. Hindi siya pinayagang magpiyansa ng korte.  Nasa kustodiya naman ng Department of Social Welfare and Development ang biktima. —",Timbog ang isang 22-anyos na binata sa Pasig City matapos umano niyang paulit-ulit na gahasain ang kaniyang menor de edad na pinsan.,"Nobyembre 20, 2018 10:14am GMT+08:00",https://www.gmanetwork.com/news/balitambayan/balita/675387/panggagahasa-ng-binata-sa-pinsan-nabuking-nang-mabuntis-ang-biktima/story/
"Lalaking sinilbihan ng warrant sa QC, nakitaan din ng droga at uniporme ng pulis","Inaresto ang isang lalaki na sinilbihan ng warrant dahil sa mga baril nang makitaan din siya ng illegal na droga, uniporme ng pulis at umano'y hand grenade, ayon sa ulat ni James Agustin sa ""Balitanghali.""  Sinilbihan ng warrant si Ricky Boy Galario para sa paglabag sa Comprehensive Law on Firearms and Ammunition sa kanyang bahay sa Barangay Sta. Monica, Novaliches, Quezon City noong Martes ng madaling araw.  Nadiskubre sa loob ng kanyang bahay ang walong plastic na naglalaman ng umano'y marijuana at pitong sachet ng hinihinalang shabu.  Sa ikalawang palapag naman ng bahay, nakakuha ng dalawang baril, uniporme ng pulis, at umano'y hand grenade na sisiyasatin pa ng Police Explosive Ordnance Disposal (EOD).  “Ang ating target dito si alias Ricky, na known na siga dito sa area na nagbebenta ng shabu at baril dito sa area ng Sta. Monica,” sabi ng kumander ng Novaliches Police na si Superintendent Rossel Cejas.  Itinanggi ng suspek na sa kanya ang nakuhang mga droga at baril.  Gayunman, dati na rin siyang nakulong dahil sa pagsusugal at ilegal na droga.  “Gumagamit lang po pero hindi ako nagbebenta ng ganyan…Sa kanila po yan, kahit patayin po nila ako, sa kanila po yan. Patayin na lang po nila ako kaysa po ganyan,” sabi ni Galario.  Pinaliwanag ni Galario na ang uniporme ng pulis na nakuha sa kanyang bahay ay napulot lang daw ng kanyang anak nang bumaha sa lugar.  Mahaharap si Galario sa patung-patong na reklamo.","Inaresto ang isang lalaki na sinilbihan ng warrant dahil sa mga baril nang makitaan din siya ng illegal na droga, uniporme ng pulis at umano'y hand grenade, ayon sa ulat ni James Agustin sa ""Balitanghali.""","Nobyembre 20, 2018 3:27pm GMT+08:00",https://www.gmanetwork.com/news/balitambayan/balita/675440/lalaking-sinilbihan-ng-warrant-sa-qc-nakitaan-din-ng-droga-at-uniporme-ng-pulis/story/
"Guwardiyang namalo daw ng matandang pulubi, sinita ng mga estudyante","Umani ng batikos sa ilang mga estudyante at sa mga netizens ang isang security guard matapos umano nitong paluin ang isang matandang pulubi sa Malate.  Nakunan ng video ang pakikipagtalo ng ilang estudyante sa naturang guwardiya at ito's mabilis na naging viral.  Ayon sa ulat ni Dano Tingcungco sa ""24 Oras"", kuha ang video sa bahagi ng Philippine Women's University (PWU) sa Malvar St., Malate, Maynila noong nakaraang Biyernes.  Hindi nakita sa video pero pinalo umano ng guwardiya.  “Kinuha niya 'yung pamalo niya tapos hinataw po niya sa matanda… sa may tuhod po…Doon na po ako lumapit, tapos inawat ko 'yung lalaki. Tinanong ko, bakit niya hinataw?"" kwento ng estudyanteng kumuha ng video na tumangging ipakilala.  ""Matanda 'yan oh. Tingnan mo oh. Wala namang ginagawa, 'wag mong paluin,"" maririnig na sinasabi ng estudyante sa video.  “Marunong pala kayo eh, 'di kayo magpaalis,"" sagot ng guwardiya.  ""'Wag kang manakit. Ikaw nga 'yung mayabang diyan, ikaw 'yung nananakit,"" sabi ng estudyante.  Ayon sa pamunuan ng PWU, sinuspende na raw ng security agency ang naturang guwardiya habang iniimbestigahan ang insidente.   ""PWU does not condone any kind of behavior relating to violence,"" sabi ng director ng Medie Center ng paaralan na si Pia Labrador.  ""The sidewalk is supposed to be a walkway, and I think my understanding was the homeless person was lying across the sidewalk.. I’m assuming the part of the job of the security guard is to clear the walkway.”  Sinisikap pang makuha ang pahayag ng guwardiya.  Ayon sa kanyang agency, umamin daw ang guwardiya na nadala siya ng kanyang emosyon.",Umani ng batikos sa ilang mga estudyante at sa mga netizens ang isang security guard matapos umano nitong paluin ang isang matandang pulubi sa Malate.,"Nobyembre 20, 2018 9:28pm GMT+08:00",https://www.gmanetwork.com/news/balitambayan/balita/675501/guwardiyang-namalo-daw-ng-matandang-pulubi-sinita-ng-mga-estudyante/story/
"2 negosyante, naloko ng mga scammer gamit ang dinoktor na deposit slip","Nawalan ng pera ang dalawang negosyante matapos nilang bayaran ang refund na hinihingi ng kanilang mga kliyente na nag-cancel ng mga transaksiyon. Huli na nang malaman nilang hindi tunay na naghulog sa bangko ang mga kliyente at dinoktor lamang ng mga ito ang kanilang deposit slip.  Sa programang I-Witness, sinabing Setyembre 17, 2018 nakatanggap ng email si Victoria Garcia, entrepreneur ng mga bottled tuyo at iba pang seafood sa garapon, mula sa isang customer na nagpakilalang Ron Beriso.  Umorder ng food package si Ron na nagkakahalaga ng P19,500 at nagpadala ng deposit slip bilang pruweba ng kaniyang transaksiyon.  ""Alam nila ang dishes ko na pinakamahal. Parang talagang studied na studied ang gusto nila. Alam nila na 50% deposit. Sabi nila, ifu-full payment na lang namin. Alam nila kung paano my instructions for the kitchen. 50% down. Smart enough naman sila na full payment,"" saad ni Victoria na may ari ng Simple Palate catering business.  Ngunit makalipas ang tatlong araw, nagkansela si Ron ng order at humingi ng refund dahil lilipad ito sa Singapore.  Ibinalik naman ni Victoria ang P19,500 at idineposito sa bank account ni Ron noong mismong araw ding iyon.  Noong Oktubre 1 naman, isang nagngangalang Cecile Leilani Palloran ang nag-order ng pagkain sa para sa kanilang charity event umano na nagkakahalaga ng P27,000.  Nagpakita rin ito ng deposit slip bilang patunay na nagbayad siya sa bank account ni Victoria.  Ngunit hindi agad tiningnan ni Victoria kung pumasok sa bank account niya ang pera dahil nagtiwala siya sa kliyente.  Makalipas ang apat na araw, nagkansela rin si Cecile dahil hindi na raw matutuloy ang charity event.  Ibinalik ni Victoria ang pera sa bank account na nakapangalan sa isang Chairmaine Quirol noong Oktubre 5 dahil dito ipinadeposito ni Cecille ang pera.  Ngunit nang i-check ni Victoria kinabukasan sa bangko ang kaniyang savings account, nalaman niyang P150 lang at hindi P27,150 ang idineposito ni Cecile Palloran samantalang P500 at hindi P19,500 ang idneposito ni Ron Beriso.  Ayon sa NBI, posible na ang ganitong modus dahil sa makabagong teknolohiya.  Si Angela Dyan Gonzales naman na may mga pinapaupahang condominium units sa mga turista, nabiktima rin nang makatanggap ng booking mula sa isang nagpakilalang Charm Abes noong Agosto 13.  Naghulog si Charm ng P8,000 bilang reservation fee. Nagtiwala naman si Angela dahil mabilis magbayad si Charm.  Ngunit dumaan ang ilang araw at nag-cancel ng booking si Charm at nanghingi ng refund. Isinauli naman ni Angela ang pera.  Lumipas ang mahigit isang buwan at nalaman na lamang ni Angela na walang idinepositong pera si Charm Abes sa savings account niya.  Agosto 21, may nagpakilala ulit na isang Yunalesca Beriso na nag-book ng kuwarto kay Angela. Nagpakita ito ng PRC ID bilang patunay ng pagkakakilanlan.  Nagbayad si Yunalesca nang buo sa renta na P44,300 at ipinadala ang deposit slip kay Angela.  Lumipas ulit ang ilang araw at nag-cancel din si Yunalesca ng booking at humingi ng refund.  Ngunit naging mas maingat na si Angela. Nagtungo siya sa bangko para siguruhing may perang pumasok sa kaniyang account.  Panoorin ang kanilang kuwento:",Nawalan ng pera ang dalawang negosyante matapos nilang bayaran ang refund na hinihingi ng kanilang mga kliyente na nag-cancel ng mga transaksiyon. Huli na nang malaman nilang hindi tunay na naghulog sa bangko ang mga kliyente at dinoktor lamang ng mga ito ang kanilang deposit slip.,"Oktubre 27, 2018 9:17pm GMT+08:00",https://www.gmanetwork.com/news/balitambayan/balita/672658/2-negosyante-naloko-ng-mga-scammer-gamit-ang-dinoktor-na-deposit-slip/story/
Salon owner nawalan ng mahigit P40k dahil sa 'aircon scam',"Imbes na maginhawaan sa lamig, sakit ng ulo ang naransan ni Jerard, isang may-ari ng nail salon, matapos siyang mabentahan ng pekeng aircon ng kaniyang pinagtanungan sa may Laguna.  Sa programang Investigative Documentaries, ipinaliwanag ni Jerard na kailangan nila ng airconditioning unit para sa mga customers ng nail salon nila sa Cubao.  Dahil kaunti na lang ang panahon nila para makapagtingin sa iba't ibang aircon appliance centers, tinungo nila ang isang appliance center sa Pampanga sa payo na rin ng isang kaibigan.  Nang pauwi na si Jerard, nakatanggap siya ng tawag mula sa isang babaeng nagngangalang Rachel na nag-aalok ng air-conditioning unit na nagkakahalaga ng mahigit P40,000, kasama na ang delivery at installation fee. Mas mura na ito sa mga aircon sa mga mall na nagkakahalaga ng P60,000.  Dahil mura, tinanggap ni Jerard ang alok.  Ngunit nang makarating sa kanila ang aircon, mapapansing tabingi ang logo, at naka-sticker lang din ang brand. Hindi rin ito nakalagay sa kahon, at wala pang warranty card.  Tinungo ng Investigative Documentaries ang address ng resibo ng nagbenta ng aircon kay Jerard. Natuklasang isa lamang itong residential area, wala silang kilalang Rachel at hindi rin sila nagbebenta ng aircon.","Imbes na maginhawaan sa lamig, sakit ng ulo ang naransan ni Jerard, isang may-ari ng nail salon, matapos siyang mabentahan ng pekeng aircon ng kaniyang pinagtanungan sa may Laguna.","Oktubre 27, 2018 10:40pm GMT+08:00",https://www.gmanetwork.com/news/balitambayan/balita/672668/salon-owner-nawalan-ng-mahigit-p40k-dahil-sa-aircon-scam/story/
"Panukalang batas para sa mas malaking plaka ng mga motorsiklo, lusot na sa Kamara","Inaprubahan ng Kamara de Representantes nitong Martes sa ikatlo at huling pagbasa ang panukalang batas na nag-aatas na lakihan ang mga plaka ng mga motorsiklo sa bansa para hindi magamit sa krimen.  Sa botohan, 219 kongresista ang pumabor sa House Bill 8419 at walang tumutol, na nag-aatas sa Land Transportation Office (LTO) na maglabas ng mga bagong plaka ng mga motorsiklo na puwedeng mabasa kahit sa layong 12 metro.  Pinahintulutan din ang LTO na magkaroon ng data base ng mga inirerehistrong motorsiklo na maaaring makatulong sa isasagawang mga imbestigasyon.  Kasabay nito, inaatasan naman ang mga may-ari ng motorsiklo na ipagbigay-alam sa LTO sa loob ng limang araw kapag naibenta nila ang kanilang sasakyan.  Kapag hindi ito ginawa ng mag-ari ng motorsiklo, pagmumultahin sila ng mula P5,000 hanggang P20,000.  Samantala, magmumultahin din ang mga rider na hindi gagamit ng mas malaking plaka. Papatawan ng P5,000 multa sa unang paglabag, P10,000 sa ikalawang pagkakataon, at P15,000 naman sa ikatlong paglabag at kakanselahin din ang kaniyang driver's license.  Kapag naisabas na ang panukala, dapat palitan ng LTO ng mas malaking plaka ang motorsiklo, anim na buwan mula sa pagpaparehistro nito.  Magkakaroon naman ng one-year transition period para magawa ang mga bagong plaka.—",Inaprubahan ng Kamara de Representantes nitong Martes sa ikatlo at huling pagbasa ang panukalang batas na nag-aatas na lakihan ang mga plaka ng mga motorsiklo sa bansa para hindi magamit sa krimen.,"Nobyembre 20, 2018 11:16pm GMT+08:00",https://www.gmanetwork.com/news/balitambayan/balita/675507/panukalang-batas-para-sa-mas-malaking-plaka-ng-mga-motorsiklo-lusot-na-sa-kamara/story/
Dalawang lola inaresto matapos umanong magtangkang manuhol sa mga pulis,"Arestado ang dalawang lola matapos umanong magtangkang manuhol sa mga pulis sa Maynila para mapalaya ang kanilang mga apo.  Naaresto ang dalawang lola matapos ang isang entrapment operation sa mismong tanggapan ng Manila Police District 2 nitong Linggo ng gabi, ayon sa ulat ni Cecille Villarosa sa GMA News' Unang Balita nitong Lunes.  Inabot umano ng mga lola ang P20,000 sa mga pulis para mapalaya ang kanilang mga apo na naaresto noong Sabado ng gabi sa isang buy-bust operation sa Tondo.  ""Dapat sila 'yung mangaral sa apo nila. Eh kinukunsinti pa nila 'yung kanilang mga kamag-anak po,"" ani Senior Inspector Anthony Co, chief of operations ng MPD Station 2.  Noong Sabado ng gabi, anim ang nadakip ng mga pulis kabilang ang dalawang menor de edad sa isang buy-bust operation sa isang bahay sa Tondo.  Itinanggi naman ng mga lola ang paratang laban sa kanila.  Mahaharap sila sa kasong direct bribery at corruption of public official na paglabag sa ilalim ng Revised Penal Code.  Samantala, iimbestigahan daw ng pulisya kung sangkot ang mga lola sa ilegal na droga.  ""Iimbestigahan po natin 'yun kung saan sila nakakuha ng ano, bakit may P20,000 agad sila, 'yung possibility na involved din sila sa ano kasi kinukunsinti nila apo nila eh,"" ani Co.  Hindi rin isinasantabi ng pulisya ang posibilidad na drug money ang ginamit sa tangkang panunuhol.",Arestado ang dalawang lola matapos umanong magtangkang manuhol sa mga pulis sa Maynila para mapalaya ang kanilang mga apo.,"Oktubre 29, 2018 9:21am GMT+08:00",https://www.gmanetwork.com/news/balitambayan/balita/672759/dalawang-lola-inaresto-matapos-umanong-magtangkang-manuhol-sa-mga-pulis/story/
"15-anyos, ginahasa umano ng pulis kapalit ng paglaya ng mga magulang","Ginahasa umano ng isang pulis ang isang 15-anyos na dalagita kapalit ng paglaya ng kanyang mga magulang na nakakulong sa Manila Police District (MPD) Station 4.  Sa ulat ni Athena Imperial sa ""24 Oras Weekend"" nitong Linggo, nakatikim ng sermon mula kay NCRPO Director Guillermo Eleazar ang suspek na si PO1 Edgardo Valencia.    Pilit na itinanggi ni Valencia ang akusasyon pero iginiit ni Eleazar na nag-positibo sa lacerations ang dalagita nang isailalim sa medikal na pagsusuri.  Kwento ng ina ng biktima, pareho silang inaresto ng kaniyang asawa noong Biyernes kaugnay ng possession of illegal drugs.  Kusa raw silang sumama sa mga awtoridad dahil inosente sila pero dinampot din umano ng mga pulis ang 15-anyos nilang anak kahit wala namang nakuhang ebidensya laban dito.  Binulungan umano ni Valencia ang biktima na mapapawalang-sala ang kanyang mga magulang kung papayag siyang gamitin ng pulis ang kanyang katawan.  Pinagsabihan daw ng ina ang anak na huwag pumayag sa kondisyon ng pulis pero ginahasa pa rin umano ni Valencia ang dalagita.  ""Sabi ko anong kasalanan ng anak ko sa kanya? Bakit niya ginanun? May mga anak din kayo bakit niyo kailangang gawin sa bata 'yun? Sinira ninyo 'yung kinabukasan ng anak ko,"" umiiyak na salaysay ng ina ng biktima.  Na-trauma umano ang dalagita sa pangyayari at nasa pangangalaga siya ngayon ng Department of Social Welfare and Development (DSWD).  Tinanggal na sa pwesto ang suspek na pulis. Ayon kay Eleazar, walang lugar sa PNP ang mga katulad ni Valencia.  Mahaharap siya sa patung-patong na kasong kriminal at administratibo.",Ginahasa umano ng isang pulis ang isang 15-anyos na dalagita kapalit ng paglaya ng kanyang mga magulang na nakakulong sa Manila Police District (MPD) Station 4.,"Oktubre 28, 2018 10:26pm GMT+08:00",https://www.gmanetwork.com/news/balitambayan/balita/672738/15-anyos-na-dalagita-ginahasa-umano-ng-pulis-kapalit-ng-paglaya-ng-mga-magulang/story/
"NCRPO chief, 'di kinagat ang 'palusot' ng pulis na inaakusahang nang-rape ng anak ng drug suspect","Nilinaw ni National Capital Region Police Office Chief Director Guillermo Eleazar ang naging ""kontrobersiyal"" na pahayag ng pulis na inaakusahang nanghalay sa 15-anyos na anak ng mag-asawang drug suspect na nadakip. Gayunman, hindi naniniwala ang opisyal sa paliwanag ng kaniyang tauhan na gusto lang umanong magpalusot sa ginawang krimen.    Sa panayam ng GMA News TV ""Balitanghali"" nitong Lunes, ipinaliwanag ni Eleazar na hindi gawain ng mga pulis na pagsamantalahan ang mga suspek o kaanak ng mga ito, taliwas sa pagkakaunawa sa naging pahayag ni PO1 Edgar Valencia, na inaakusahang inabuso ang dalagitang anak ng mag-asawang drug suspect kapalit ng pagpapalaya sa kaniyang mga magulang.  Habang sinesermunan ni Eleazar si Valencia, nadinig na nabanggit ng huli ang mga katagang “di na ito bago sa mga operatiba.”  “'Di narinig ang buong audio. Ang sinasabi niya, 'di na bago itong mga nagka-counter charge [sa pulis] na mga [nahuling] suspects. Ang sinasabi niya, nagka-counter charge itong mga drug suspect,"" paliwanag ng NCRPO chief.  ""Pero palusot 'yon, nagsisinungaling siya. Kasi dinala niya sa motel itong biktima, at lahat ng ebidensiyang hawak natin, pati na rin 'yung examination na isinagawa ng competent physician sa victim ay nagpapatunay na talagang may laceration sa kanyang [reproductive] organ [ang biktima],” dagdag ng opisyal.  Muli ring iginiit ni Eleazar na hindi nila palalampasin ang mga naturang krimen.  “Kaya nga 'yung station commander na si Superintendent Andrew Aguirre nagsagawa agad ng manhunt operation, at naaresto agad itong suspek,” sabi nito.  Nakakulong na umano si Valencia sa Station 4 ng Manila Police District at nahaharap sa mga reklamong rape, grave misconduct at dismissal from service.  Samantala, nasa pangangalaga naman ng Department of Social Welfare and Development ang dalagitang biktima.  Sinabi naman ni Commissioner Gwen Gana ng Commission on Human Rights (CHR) na nagpadala na sila ng mga tauhan para umalalay sa biktima at pamilya nito.  “The victim needs to know that we can give her a safe space where she can freely testify against the officer of the law who abused her,” sabi ni Gana sa hiwalay na panayam ng ""Balitanghali."" —","Nilinaw ni National Capital Region Police Office Chief Director Guillermo Eleazar ang naging ""kontrobersiyal"" na pahayag ng pulis na inaakusahang nanghalay sa 15-anyos na anak ng mag-asawang drug suspect na nadakip. Gayunman, hindi naniniwala ang opisyal sa paliwanag ng kaniyang tauhan na gusto lang umanong magpalusot sa ginawang krimen.","Oktubre 29, 2018 4:08pm GMT+08:00",https://www.gmanetwork.com/news/balitambayan/balita/672810/ncrpo-chief-di-kinagat-ang-palusot-ng-pulis-na-inaakusahang-nang-rape-ng-anak-ng-drug-suspect/story/
"Lalaki, nagtangka raw mang-carnap ng taxi dahil sa takot sa asawa at utang sa amo","Dahil naipatalo sa sugal ang sahod, nagkautang sa amo, at takot sa misis, isang lalaki ang inakusahang nagtangkang tangayin ang taxi na kaniyang sinakyan sa Quezon City.      Sa ulat ni James Agustin sa GMA News TV ""Balitanghali"" nitong Lunes, makikita sa kuha ng CCTV ang pagtigil ng isang taxi sa Agno Street sa Barangay. Doña Josefa sa Quezon City dakong 1:00 a.m.  Hindi nagtagal, isang lalaki ang lumabas sa taxi, at nasundan ng isa pang lalaki na pasimpleng tumakbo palayo at nagtago sa mga halamanan.  Makaraang ang ilang minuto, dumating na ang mga barangay tanod sa lugar at nasundan ng pagresponde ng mga pulis.  Napag-alaman na ang taxi driver na si Romel Lorilla ang unang lumabas ng sasakyan dahil inutusan umano siya ng suspek at pasahero niyang nakilalang si Ariel Laurente, na mag-doorbell sa isang bahay.  Pero nang lumabas siya ng taxi, tinangka raw ni Laurente na tangayin ang kaniyang sasakyan pero nabigo ito nang mamamatay ang makina.  ""Pagbaba ko sumampa siya sa ano ko... lumipat sa manibela, 'yon pintakbo niya namatay lang yung taxi,"" sabi ni Lorilla.  Sa tulong ng CCTV, nahuli si Laurente na mahigit 30 minuto na nagtago sa mga halaman.  ""Nung nahanap na namin yung tao tumawag kaagad kami sa 911 para humingi ng police assistance so sinecure lang namin dun binantayan lang namin baka makatakas [yung suspek],"" ayon kay Louie Muñoz, chairman ng barnagay.  Paliwanag naman ng suspek, kailangan niya ng pera dahil natalo siya sa online sabong. Pero hindi rin daw niya talaga balak na tangayin ang taxi.  ""Talo po ako nung Biyernes, tapos yung buong sahod ko buong linggo naubos ko. Natakot ako na palayasin ng asawa ko. Nangutang ako sa amo ko ng P4,000, ngayon kung makakuha ako ng pera sa taxi ay 'yon na ang ibabayad ko sa amo ko,"" paliwanag niya Laurente.  Sa kabila ng kaniyang paliwanag, mahaharap pa rin ang suspek sa reklamong carnapping.  Pinaalalahan naman ng pulisya ang mga taxi driver na maging alerto kahit sa kanilang mga pasahero.--","Dahil naipatalo sa sugal ang sahod, nagkautang sa amo, at takot sa misis, isang lalaki ang inakusahang nagtangkang tangayin ang taxi na kaniyang sinakyan sa Quezon City.","Oktubre 29, 2018 8:41pm GMT+08:00",https://www.gmanetwork.com/news/balitambayan/balita/672855/lalaki-nagtangka-raw-mang-carnap-ng-taxi-dahil-sa-takot-sa-asawa-at-utang-sa-amo/story/
"Pulis na nanggahasa raw sa anak ng naarestong drug suspect, naiyak sa pagdepensa sa sarili","Sa loob ng piitan, iginiit ng pulis na inaakusahang nanggahasa sa 15-anyos na anak ng nahuling drug suspect sa Maynila, na inosente siya at gawa-gawa lang ang bintang laban sa kaniya. Naghihinanakit din siya dahil nasira daw ang inaalagaan niyang pangalan.  Sa ulat ni Mariz Umali sa GMA News ""24 Oras"" nitong Lunes, sinabing sinampahan na ng reklamong rape at administratibo si Police Officer 1 Eduardo Flores Valencia, kaugnay sa alegasyon na hinalay niya ang dalagitang biktima kapalit ng pagpapalaya sana sa magulang niya na sangkot umano sa droga.  Nitong Linggo, iniharap sa media ni National Capital Region Police Office Chief Director Guillermo Eleazar at sinermonan si Valenciana matapos lumitaw sa pagsusuri na positibong ""ginalaw"" ang biktima.  Sa kabila nito, nanindigan si Valencia na nagsisinungaling ang biktima at naglabas pa ng hinanakit dahil sa pagkasira ng iniingatan niyang pangalan.  ""Diretsahan kong pinasisinungalingan yung sinabi ng bata na 'yon.  Yung bata na 'yan sa totoo lang po 'to, isa sa mga...kasama sa drug activity ng pamilya nila,"" ayon sa pulis.  Giit pa niya, ""Kung totoo po yung ganung pangyayari 'di sana po nasa laya na magulang niya.""  Hindi na rin daw bago na binabaliktad ng mga nahuhuling suspek ang mga pulis na nakakahuli sa kanila. Kaya naman naiyak na lang siya dahil nadungisan umano ang kaniyang pangalan.  ""Ang dami kong nagawang mabuti sa PNP, nagbuwis ako ng buhay. Ang dami kong nahuli na high value target, muntikan na akong mamatay hindi ako na-media nang ganito. Sa isang pagkakamali lang, sa isang bintang,"" saad niya.  Base sa testimonya ng dalagita sa Manila Police District, dinala umano siya ng pulis sa motel matapos na mahuli at ikulong ng mga operatiba ng Station 4 noong Oktubre 25 ang kaniyang ina at amain.  Ayon kay MPD District Director Police Chief Superintendent Rolando Anduyan, posibleng sinamantala ni Valencia ang sitwasyon ng dalagita at mga magulang nito.  Ayon sa ulat, kumukuha na ng kopya ng CCTV ng motel ang MPD pero hindi pa umano nagbibigay ang establisimyento.  Nasa pangangalaga naman ng Department of Social Welfare and Development ang dalagita. --","Sa loob ng piitan, iginiit ng pulis na inaakusahang nanggahasa sa 15-anyos na anak ng nahuling drug suspect sa Maynila, na inosente siya at gawa-gawa lang ang bintang laban sa kaniya. Naghihinanakit din siya dahil nasira daw ang inaalagaan niyang pangalan.","Oktubre 29, 2018 11:47pm GMT+08:00",https://www.gmanetwork.com/news/balitambayan/balita/672872/pulis-na-nanggahasa-raw-sa-anak-ng-naarestong-drug-suspect-naiyak-sa-pagdepensa-sa-sarili/story/
"Taas-singil sa pamasahe sa jeepney, tuloy ngayong linggo","Tuloy ang pagtaas sa singil sa pamasahe sa jeepney ngayong linggo matapos ibasura ng Land Transportation Franchising and Regulatory Board (LTFRB) nitong Martes ang mosyon para pigilan sana ito.  Sa desisyon ng LTFRB na may petsang Oktubre 30, ibinasura ng ahensiya ang inihaing mosyon ng United Filipino Consumers and Commuters (UFCC) na pigilan ang fare hike na ipatutupad ngayong unang linggo ng Nobyembre.  Kamakailan lang, inaprubahan ng LTFRB na gawing P10 ang minimum fare sa jeepney mula sa dating P8.  Hiniling ng dating jeepney driver na si Arlis Acao at ng UFCC, na huwag nang ipatupad ang fare hike dahil maganda naman ang kita ng mga jeepney driver na higit sa daily minimum wage.  Gayunman, nanindigan ang LTFRB na ibasura ang mosyon dahil wala umanong naipakitang bagong argumento ang grupo.  “It is apparent that the issues raised therein had already been passed upon by the Board in resolving the instant Petition for fare increase as the same issues were raised by Opposition Acao in his Opposition filed on 13 June 2018,” saad sa desisyon.  “All interested parties were given ample opportunity to participate and be heard by the Board during the scheduled hearings. In fact, the commuter sector had been well represented and heard during the en banc proceedings,” dagdag ng LTFRB.  Ang naturang desisyon ay pirmado ni LTFRB Chairman Martin Delgra III at Board Member Ronaldo Corpus. Tumutol naman si Board Member Aileen Lourdes Lizada dahil nais niyang madinig munang mabuti ang panig ng mga nagpetisyon.  Inakusahan naman ni Rodolf Javellana Jr., presidente ng UFCC, na nagbigay ng maling pag-asa si Delgra dahil inanunsyo umano nito sa press conference sa Malacañang noong Linggo na maaaring maghain ng apela ang mga nagpetisyon kontra sa fare hike.  “Sabi niya roon, puwedeng dumulog ang mga mananakay, mag-petition sa taas-pasahe at doon sinabi niya puwede pa naman i-appeal ‘yan sa loob ng 15 araw,” saad ni Javellana. “So nag-appeal tayo, tumugon tayo sa panawagan niya.”  Pero nagulat umano siya nang sabihan siya na hindi na matutuloy ang pagdinig na nakatakda ngayong Martes dahil may desisyon na ang LTFRB board.  “Inimbitahan mo ang mga commuters na magreklamo, tapos bigla mong ka-cancel-in ‘yung hearing,” reklamo ni Javellana.  “Ibig sabihin, itong ginawa ni Chairman ay isang malaking sarswela, isang malaking palabas, isang malaking papogi.” —",Tuloy ang pagtaas sa singil sa pamasahe sa jeepney ngayong linggo matapos ibasura ng Land Transportation Franchising and Regulatory Board (LTFRB) nitong Martes ang mosyon para pigilan sana ito.,"Oktubre 30, 2018 4:19pm GMT+08:00",https://www.gmanetwork.com/news/balitambayan/balita/672959/taas-singil-sa-pamasahe-sa-jeepney-tuloy-ngayong-linggo/story/
"Embalsamador, nakararanas din umano ng 'di maipaliwanag na pangyayari sa kanilang trabaho","Bukod sa walang pinipiling oras ang trabaho ng isang embalsamador, kailangan din daw ng tiyaga dahil hindi umano basta-basta ang paghahanda sa labi ng isang namayapa. Bukod pa rito ang paminsan-minsan na hindi maipaliwanag na pangyayari kapag ginagawa ang kanilang trabaho.    Sa ulat ni Rhea Santos sa GMA News ""Unang Balita"" nitong Martes, itinampok ang buhay ng magkapatid na sina Irish at Wil-ian Tajuna, na parehong licensed embalmer.  Nakalakihan na raw nila ang punerarya kaya naman namana nila ang pagiging embalsamador ng kanilang ama at ito na ang kanilang naging hanapbuhay.  ""Sa totoo lang, pinilit po ako ng tatay ko. Dahil panganay ako, para mapakita ko raw du'n sa mga kapatid ko na madali lang, kaya naman namin,"" pag-amin ni Irish.  Kung napilitan lang si Irish, si Wil-ian, kusang loob naman daw dahil sa kagustuhan niyang tumulong sa pamilya.  Hindi rin daw biro ang paghahanda ng isang bangkay bago maiburol.  ""Kailangan siyempre nakasuot 'yung personal protective equipment mo,"" ani Wil-ian.  ""Lilinisan mo, paliliguan mo, idi-disinfect mo bago ka mag-proceed doon sa embalming process. Kung normal or walang gaanong ibang klaseng pagkamatay, four to five hours,"" sabi naman ni Irish.  Maliban sa kalaban nila ang pagod at puyat, may kasama rin daw itong katatakutan kung minsan na magpapataas sa kanilang balahibo.  ""Nilatag ko lahat ng makeup, unti-unti siyang nawawala. Tapos may mga sound, may mga ganiyan, or minsan may mararamdaman ka pa na talagang maggu-goosebumps ka,"" kuwento ni Irish.  Ngunit sulit daw ang kanilang pagod sa tuwing nagagawa nilang ihatid nang maayos ang yumao sa huling hantungan nito.  Para kay Wil-ian, ""Tinuturing naming pamilya lahat ng nabibigyan namin ng serbisyo.""  ""Para sa akin, siyempre pagka ganoon, kahit anong trabaho naman na ma-appreciate, du'n mo mari-realize na bakit nga kailangan ng embalmer,"" sabi ni Irish.  Ipinagmamalaki ng magkapatid ang kanilang napiling propesyon, at aminado sila na ang pamilya nila ay nabubuhay nang dahil sa mga patay. --","Bukod sa walang pinipiling oras ang trabaho ng isang embalsamador, kailangan din daw ng tiyaga dahil hindi umano basta-basta ang paghahanda sa labi ng isang namayapa. Bukod pa rito ang paminsan-minsan na hindi maipaliwanag na pangyayari kapag ginagawa ang kanilang trabaho.","Oktubre 30, 2018 6:23pm GMT+08:00",https://www.gmanetwork.com/news/balitambayan/balita/672983/embalsamador-nakararanas-din-umano-ng-di-maipaliwanag-na-pangyayari-sa-kanilang-trabaho/story/
"Shabu na binebenta sa bigasan, bistado sa Calamba","Arestado sa buy-bust operation ang isang negosyante ng bigas sa Calamba, Laguna na nagbebenta rin umano ng shabu.  Ayon sa ulat ni John Consulta sa GMA 24 Oras nitong Martes, inilalagay umano ng suspek na si Jesus Catindig ang iligal na droga sa supot ng bigas na malaya niyang naiaabot sa kanyang mga parokyano.  P130,000 halaga ng shabu ang nadiskubre sa kanyang bigasan.  Nakuha rin doon ang isang kalibre .45 na walang dokumento.  Hindi nagbigay ng pahayag ang nabistong negosyante na kabilang din sa drugs watchlist.  Inaalam na ng mga awtoridad ang mga suki ni Catindig sa iligal na transaksyon.","Arestado sa buy-bust operation ang isang negosyante ng bigas sa Calamba, Laguna na nagbebenta rin umano ng shabu.","Oktubre 30, 2018 8:58pm GMT+08:00",https://www.gmanetwork.com/news/balitambayan/balita/673003/shabu-na-binebenta-sa-bigasan-bistado-sa-calamba/story/
"Ilang katao, na-trap sa gusali ng DPWH na tinamaan ng landslide","Hindi bababa sa 20 katao ang pinapangambahang nakulong sa gusali ng Department of Public Works and Highways  (DPWH) na natabunan ng gumuhong lupa sa Barangay Banawel, Natonin, Mountain Province nitong Martes.    Sa panayam ng Super Radyo dzBB , sinabi ni Office of Civil Defense-Cordillera Administrative Region Director Ruben Carandang, na nangyari ang landslide sa pagitan ng 4 p.m. at 5 p.m.     BREAKING: Gusali ng DPWH sa Barangay Banawel, Natonin, Mountain Province, natabunan ng gumuhong lupa; 31 na katao, nasa loob ng gusali, ayon kay Ruben Carandang, Regional Director ng Office of Civil Defense-Cordillera Administrative Region      Kabilang umano sa mga taong nasa gusali ay 20 DPWH contractors, isang project engineer, tatlong security guards, at pitong evacuees.  Ayon pa kay Carandang, mahirap mapuntahan ang lugar na pinangyarihan ng sakuna dahil malayo ang lugar at tinatayang apat na oras ang kailangang lakbayin sa zigzag na daan mula sa Bontoc proper.  ""Walang makapasok na responders. Kaya bukas, nag-request ako ng two Air Force helicopters para mag-helicopter kami bukas, para makarating kami sa area together with the team of search and rescue and their equipment and K9 dogs,"" ayon sa opisyal.  Pero sa hiwalay na panayam ng GMA News ""Saksi"" nitong Martes ng gabi, sinabi ni Carandang na may hiwalay siyang impormasyon na nakuha na nasa 24 katao lang ang nasa gusali.  Pinaniniwalaan na ang pagguho ng lupa ay dulot ng pag-ulan na dala ng bagyong ""Rosita"" na nanalasa sa northern Luzon ngayong Martes.—","Hindi bababa sa 20 katao ang pinapangambahang nakulong sa gusali ng Department of Public Works and Highways  (DPWH) na natabunan ng gumuhong lupa sa Barangay Banawel, Natonin, Mountain Province nitong Martes.","Oktubre 31, 2018 12:06am GMT+08:00",https://www.gmanetwork.com/news/balitambayan/balita/673026/ilang-katao-na-trap-sa-gusali-ng-dpwh-na-tinamaan-ng-landslide/story/
"Depensa ng pulis na gawa-gawa lang ang bintang na ni-rape niya ang anak ng drug suspect, aalamin ng PNP
","Kahit sinampahan na ng kasong rape at administratibo, aalamin pa rin umano ng pamunuan ng Philippine National Police (PNP) ang katotohanan sa paliwanag ng pulis-Maynila na gawa-gawa lang ang alegasyon na ginahasa niya ang 15-anyos na anak ng nadakip na drug suspect para mapalaya ang mga magulang nito.    Sa panayam ng GMA News TV's ""News To Go"" nitong Miyerkoles, sinabi ni  PNP Director General Oscar Albayalde na posibleng ""palusot"" o alibi lang ni Police Officer 1 Edgardo Valencia ang pahayag nito na nais lang siyang siraan dahil sa pag-aresto sa mag-live in na sangkot umano sa droga.  ""Meron pong nangyaring ganyan, actually marami na rin pong na-dismiss na pulis because of counter charges, pero titingnan natin ito kung ito ay alibi lang niya. Hindi naman po tayo puwedeng basta-basta maniwala doon sa kaniyang alibi,"" paliwanag ni Albayalde.  Ayon sa pinuno ng kapulisan, dapat patunayan ni Valencia sa korte ang kaniyang depensa.  ""Let him prove that in court. Ang sa atin naman po ay kahit na ma-dismiss or kahit na hindi po magdemanda 'yung biktima rito ay puwede rin po siyang (Valencia) ma-pursue 'yung kaniyang administrative case at puwede pa rin... 'yan ay kadahilanan para ika-dismiss niya sa serbisyo,"" paliwanag ni Albayalde.  Kasalukuyang nakakulong si Valencia matapos siyang arestuhin at sampahan ng kasong kriminal at administratibo dahil sa reklamo ng 15-anyos na babae na ginahasa siya ng pulis kapalit ng pagpapalaya sa kaniyang ina at ama-amahan na naaresto sa kasong droga.  Pero iginiit ni Valencia sa nakaraang panayam na gawa-gawa lang ang bintang sa kaniya para siya siraan. Idinahilan din ng pulis na karaniwan nang nagbabato ng kontra-alegasyon ang mga nasasakote nila sa droga.    Ayon kay Albayalde, dalawang taon pa lang sa serbisyo si Valencia.  ""Unang-una po ay alam ko nasa two years in the service pa lang ito, PO1 lang, so how can he tell na ganiyan ang kalakaran na sinasabi niya, na kabago-bago niya sa PNP?,"" ayon sa opisyal ng PNP.  Idinagdag ni Albayalde na kasama na rin iimbestigahan ang immediate supervisor ni Valencia, kung mayroon pa itong kasabwat.  ""Kapag po may ganiyang kagagawan ang mga subordinates ay pati po ang immediate superior ay iniimbestigahan natin,"" aniya. —","Kahit sinampahan na ng kasong rape at administratibo, aalamin pa rin umano ng pamunuan ng Philippine National Police (PNP) ang katotohanan sa paliwanag ng pulis-Maynila na gawa-gawa lang ang alegasyon na ginahasa niya ang 15-anyos na anak ng nadakip na drug suspect para mapalaya ang mga magulang nito.","Oktubre 31, 2018 3:42pm GMT+08:00",https://www.gmanetwork.com/news/balitambayan/balita/673106/depensa-ng-pulis-na-gawa-gawa-lang-ang-bintang-na-ni-rape-niya-ang-anak-ng-drug-suspect-aalamin-ng-pnp/story/
"3 sekyu, huli sa akto na bumabatak ng shabu sa kanilang barracks sa QC","Hindi na nakatanggi pa ang tatlong security guard matapos silang maaktuhang bumabatak ng ilegal na droga sa loob mismo ng kanilang barracks sa Cubao, Quezon City nitong Martes ng gabi. Ang pulisya, nabahala na may mga sekyu na gumagamit ng droga dahil may mga baril ang mga ito.    Sa ulat ni Darlene Cay sa GMA News ""Balitanghali"" nitong Miyerkoles, kinilala ang mga suspek na sina Romeo Calma Jr., Jonnel Alvaro, at Noriel Yturiaga.  ""Actually reported po ito at 'yung ating isinagawang operasyon through Oplan Galugad is resulta po nitong information na ibinigay sa atin,"" ayon kay PSupt. Giovanni Caliao, QCPD Station 7 chief of police.  Bagaman naaktuhan na gumagamit ng droga, idinahilan nila na unang pagkakataon lang daw nila itong ginawa at nakatuwaan lang nila.  ""Ano po 'yun, mga bayaran po 'yun, nagpa-follow up ng ano dito, magbabayad daw. Sinamahan namin dito sa boarding house po,"" sabi ng isang suspek.  ""Dumating po kasi dalawang babae dito kasama po niya, nakapahinga na po kami galing trabaho. Tapos po bigla pong dumating sila sir, mga pulis,"" saad naman ng isa pang suspek.  Pero hindi kumbinsido ang mga pulis sa paliwanag ng mga suspek.  ""On and off 'yung kanilang, siguro 'pag may available lang na droga and based doon sa pagtatanong ko sa kanila is hindi naman regular 'yung kanilang paggamit ng ilegal na shabu,"" sabi ni Caliao.  Nakuha mula sa mga suspek ang isang pakete ng hinihinalang shabu, ilang drug paraphernalia at isang walang laman na sachet na pinaghihinalaang nagamit na ang laman na droga.  Sinabi ng pulisya na hindi biro na makahuli ng mga security guard na gumagamit ng droga.  ""Medyo alarming po dito, considering nga po na ito'y mga security guard and sila po ay may mga kaniya-kaniyang issued na firearms habang tumutupad sa kanilang tungkulin,"" sabi ni Caliao. --","Hindi na nakatanggi pa ang tatlong security guard matapos silang maaktuhang bumabatak ng ilegal na droga sa loob mismo ng kanilang barracks sa Cubao, Quezon City nitong Martes ng gabi. Ang pulisya, nabahala na may mga sekyu na gumagamit ng droga dahil may mga baril ang mga ito.","Oktubre 31, 2018 5:30pm GMT+08:00",https://www.gmanetwork.com/news/balitambayan/balita/673132/3-sekyu-huli-sa-akto-na-bumabatak-ng-shabu-sa-kanilang-barracks-sa-qc/story/
"Sanggol, ipinanganak habang nakasuot pa ang pantalon ng ina","Ligtas na naipanganak ang isang sanggol sa Maynila kahit na lumabas ang bata habang parating palang ang mga rumespondeng emergency team ng barangay.  Ayon sa ulat ni Marisol Abduraman sa “24 Oras"", nadatnan ng mga humahangos na mga taga barangay ang ina ng bata sa Barangay 807 sa Quiapo, Maynila na nakapanganak na sa hagdan ng kanilang tinutuluyan.  nakasuot pa ang pantalon ng ina nang kanyang isilang ang sanggol.  ""Lumabas na 'yung ulo ng bata du'n sa kanyang pantalon so ang ginawa namin...siyempre lumabas na 'yung bata. To save the baby, pinahiga namin siya, tinanggal namin pantalon n'ya at biglang lumabas 'yung baby,” ani Brgy. Sec. Jerry Concho.  Kahit na ninerbiyos sa mga pangyayari, nagtulungan ang magkaka-barangay na dahan-dahang ibaba sa hagdanan ang inang napaanak at ang kanyang anak.  Nakakabit pa ang pusod ng sanggol sa ina nang dumating ang mga kapitbahay.  ""Iningatan namin 'yung baby. Binalot agad namin kasi hindi namin puwedeng putulin ang kanyang umbilical cord,” dagdag pa ni Concho.  Dagling isinakay sa ambulansya ang mag-ina upang dalhin sa Justice Jose Abad Santos General Hospital.  Pinuntahan ng GMA News ang ospital pero tumanggi ang pamunuan nito para sa panayam.",Ligtas na naipanganak ang isang sanggol sa Maynila kahit na lumabas ang bata habang parating palang ang mga rumespondeng emergency team ng barangay.,"Oktubre 31, 2018 8:51pm GMT+08:00",https://www.gmanetwork.com/news/balitambayan/balita/673160/sanggol-ipinanganak-habang-nakasuot-pa-ang-pantalon-ng-ina/story/
"Estudyante, nagtangkang magpuslit ng 19 sachet ng marijuana sa loob ng semeteryo","Isang estudyante ang inaresto matapos mahulihan ng 19 na mga sachet ng marijuana habang papasok sa Manila South Cemetery.  Kinilala ang suspek ng si Neil Aldave Mahaba. Dinala siya sa Sta. Ana Police Station.  Ayon sa ulat sa ""24 Oras"", nakita ang marijuana sa loob ng pouch ng payong.  Depensa ng suspek, ibinigay lamang sa kanya ang payong at walang planong magbenta ng marijuana sa loob ng sementeryo.",Isang estudyante ang inaresto matapos mahulihan ng 19 na mga sachet ng marijuana habang papasok sa Manila South Cemetery.,"Oktubre 31, 2018 8:45pm GMT+08:00",https://www.gmanetwork.com/news/balitambayan/balita/673159/estudyante-nagtangkang-magpuslit-ng-19-sachet-ng-marijuana-sa-loob-ng-semeteryo/story/
"Manikuristang sasakay ng bus, nahulihan ng mga bala ng M-16 rifle","Sa halip na sa probinsiya, sa kulungan ang biyahe ng isang manikurista  matapos siyang mahulihan ng 16 na bala ng M-16 rifle sa Araneta Bus Station sa Quezon City nitong Miyerkoles.    Ayon sa ulat ni Saleema Refran sa GMA News “24 Oras”, kinilala ang manikurista na si Brian Magasala.  Sabi ni Magsala, wala naman siyang masamang balak sa mga bala na nakita raw niya sa mga bata.  ""Eh kasi po 'yung mga bata kasi meron silang mga...parang gusto nilang paluin, paglalaruan,” ani Magsala.  Sa hiwalay na ulat sa GMA News TV ""Balitanghali,"" sinabing nakita raw ang mga bala na nakasiksik sa mga bagahe ni Magsala na pala raw sana niyang gawing anting-anting.  Hindi naman umubra ang paliwanag ni Magsala na mahaharap ngayon sa kasong illegal possession of ammunition.  Nilinaw naman ni NCRPO Chief Guillermo Eleazar na bawal ang pagdadala ng baril na walang lisensiya, ganun na rin ang pagdadala ng bala.  Samantala, mas kaunti naman ang mga pasaherong dumagsa sa Araneta Bus terminal ngayong taon.  Kung dati ang siksikan na kapag bisperas ng Undas, maluwag na maluwag pa ngayong taon.  “Hindi po marami [ang pasehero ngayon]. Wala. Talagang, konti lang. Siguro dahil du'n sa may bagyo [na si Rosita]. Natakot sigurong bumiyahe sa Bicol. [Tapos] baka 'yung iba, nagtipid na rin,” ani Joseph Rosal, isang ticket seller.  Balik-operasyon na rin sa Araneta Busport ang mga biyaheng nakansela kahapon dahil sa masamang panahon.  Ibig sabihin nito, tuloy-tuloy na ang mga biyahe papuntang Batangas, Mindoro, Iloilo, Roxas at iba pang lugar sa Visayas.--","Sa halip na sa probinsiya, sa kulungan ang biyahe ng isang manikurista  matapos siyang mahulihan ng 16 na bala ng M-16 rifle sa Araneta Bus Station sa Quezon City nitong Miyerkoles.","Oktubre 31, 2018 9:16pm GMT+08:00",https://www.gmanetwork.com/news/balitambayan/balita/673165/manikuristang-sasakay-ng-bus-nahulihan-ng-mga-bala-ng-m-16-rifle/story/
Tumba Festival: Pista ng mga kandila sa Batangas tuwing Undas,"Gamit lamang ang mga kandila sa sementeryo, patuloy na binubuhay ng dalawang barangay sa San Luis, Batangas ang isang kakaibang tradisyong tinatawag nilang Tumba o Candle Festival.  Ayon sa ulat ni Cesar Apolinario sa Balitanghali, karaniwang nagsisimula ang Tumba sa pagkuha ng mga naiwang kandila sa sementeryo. Ngayon, madalas binibili na lang ito.  ""Kahit na bilhin na namin 'yung kandila dahil bawal na po 'yung magnakaw ng mga kandila sa sementeryo pinagpapatuloy pa rin namin,"" Sabi ni Carren Pioquinto na gumagawa ng Tumba.  Ginagamit nilang palamuti ang kandila para sa mga kubol at iba pang istruktura na kanilang ginagawa.  Ayon kay Pioquinto, dahil sa kanilayng tradisyong ito nakikita ng mga apo niya ang nakagisnang tradisyon na nanggaling pa sa kanilang mga ninuno.  Kung noon katatakutan ang tema ng Tumba, mas nakatuon daw ito ngayon sa pag-alala sa mga namayapa at pagkilala sa mga santo.  ""Ang ating pinaparangalan kapag araw ng mga banal ay hindi mga multo, hindi mga wicked spirits. Ito ay mga kaluluwa na gusto nating nasa langit,"" paglilinaw ni Reverend Father Sam Titular, pari  sa San Isidro Labrador Parish.  Aktibo sa tradisyong ito ang barangay ng Dulangan at Poblacion.  Kuwentong ""stairway to heaven"" ang ginamit na tema sa Tumba ng Barangay Poblacion. Tungkol ito sa paglalakbay ng mga kaluluwa salangit sa tulong ng mga dasal ng kanilang mahal sa buhay.  Samantala sa Dulangan, nakasentro naman sa pagpapatibay ng pananampalataya ang tema ng kanilang Tumba.  “Maipahayag sa kanila 'yung bawat santo na imahe ay isang impluwensiya sa amin upang gayahin na maging isang banal din po,"" sabi ni Jhan Jhan Gacer na gumagawa rin ng Tumba.  Dahil tradisyon na, marami paring kabataan ang nagpapatuloy nito.  Ayon kay Michael Mia, Information Officer ng San Luis, natututo raw ang mga kabataan ng pakikipagkapwa at pakikipagtulungan sa isa't isa dahil sa Tumba.  ""Nagiging busy ang mga kabataan. Nagkakaroon kami ng unity na gumawa ng mga ganitong disenyo. At the same time maipakita natin na maalala natin, ipagdasal natin ang mga kaluluwa ng mga namayapa nating mahal sa buhay,” sabi niya.","Gamit lamang ang mga kandila sa sementeryo, patuloy na binubuhay ng dalawang barangay sa San Luis, Batangas ang isang kakaibang tradisyong tinatawag nilang Tumba o Candle Festival.","Nobyembre 1, 2018 3:56pm GMT+08:00",https://www.gmanetwork.com/news/balitambayan/balita/673235/tumba-festival-pista-ng-mga-kandila-sa-batangas-tuwing-undas/story/
"Hepe sa MPD Station 1, sinibak sa pwesto dahil sa tauhang gumamit umano ng cocaine sa Halloween party","Sinibak sa pwesto si Anti-Crime Unit Chief Police Chief Inspector Manny Israel, hepe sa Manila Police District Station 1, matapos mahuli ang isa sa kanyang mga tauhan na tumitira umano ng cocaine sa isang Halloween party.     JUST IN: MPD Dir CSupt Rolando Anduyan kinumpirma na sinibak sa puwesto si Stn-1 Anti-Crime Unit Chief P/CInsp Manny Israel at inilipat sa District Admin Holding Office dahil sa tauhan nitong nahuling nagdo-droga sa bar sa Taguig, pinalitan siya ni P/Insp Agapito Yadao      Ayon sa report ni Manny Vargas para sa Super Radyo's dzBB, ikinumpirma ito ni MPD Director Chief Superintendent Rolando Anduyan. Si Police Inspector Agapito Yadao ang itinalagang kapalit ni Israel.  Sa ulat ni Joseph Morong sa 24 Oras, nahuli ng bouncer na gumagamit ng iligal na droga si PO1 Redentor Bautista sa comfort room ng isang high-end club sa Taguig.  Nakuha kay Bautista ang 0.04 na gramo ng cocaine at kapirasong straw na ginamit niyang pangsinghot ng droga.  Ang suspek na si Bautista, nagpaalam daw na maysakit sa kanyang hepe para makadalo sa naturang party.  Nang arestuhin ng kanyang mga kabarong pulis, nagpakilala pa raw si Bautista bilang bayaw ng isang ""Jaybee Sebastian"" na kilala umanong drug lord.  Sasampahan ng mga kaso si Bautista kaugnay sa paggamit niya umano ng iligal na droga.  Ipinag-utos naman ni National Capital Region Police Office (NCRPO) Director Guillermo Eleazar ang pagsasagawa ng random drug test sa mga istasyon ng pulis.","Sinibak sa pwesto si Anti-Crime Unit Chief Police Chief Inspector Manny Israel, hepe sa Manila Police District Station 1, matapos mahuli ang isa sa kanyang mga tauhan na tumitira umano ng cocaine sa isang Halloween party.","Nobyembre 1, 2018 11:32pm GMT+08:00",https://www.gmanetwork.com/news/balitambayan/balita/673264/hepe-sa-mpd-station-1-sinibak-sa-pwesto-dahil-sa-tauhang-gumamit-umano-ng-cocaine-sa-halloween-party/story/
"Ina ng binatilyong nasabugan sa bibig ng vape, masama ang loob sa mga basher","Naglabas ng sama ng loob ang ina ng 17-anyos na lalaki na nasabugan ng vape o electronic cigarette sa bibig dahil sa mga natanggap na puna at nagsabing ""fake news"" ang nangyari sa kaniyang anak nang i-upload niya sa social media ang insidente.    Sa ulat ni Mariz Umali sa GMA News TV ""Balitanghali"" nitong Biyernes, sinabing inoobserbahan pa sa ospital ang kalagayan ng biktimang si King Lois Sardea dahil sa pinsalang tinamo sa bibig dahil sa pagsabog ng baterya ng vape.  Nasira ang bibig at gilagid ng biktima, at halos maubos ang mga ngipin. Nagtamo rin siya ng sugat sa ilong.  Ayon sa ina ng biktima na si Grace, pumapalya na raw ang baterya ng vape ng anak kaya nakipagkita ito sa ka-chat para makipag-swap daw ng baterya.  Pero nang subukan daw ng kaniyang anak ang baterya, doon na nangyari ang pagsabog.  Kaagad nilang dinala ang binatilyo sa ospital, na kinalaunan ay inilipat sa East Avenue Medical Center para mas matugunan daw ang sitwasyon.  Ayon kay Dr. Jerome Urbina, patuloy nilang inoobserbahan ang biktima pati ang paghinga nito dahil peligroso umano ang tinamo nitong pinsala.  Sa kabila ng tinamong pinsala ng biktima, sinabi ng kaniyang ina na nakatanggap pa raw sila ng pambabatikos sa social media at inaakusahan siyang hindi totoo ang nangyari sa kaniyang anak.  ""Tapos sasabihin nila fake news. Ito ba yung fake news na sinasabi ninyo? Hindi ako yung taong gagawa ng kasinungalingan para lang magpasikat sa mga tao na ganito yung nangyari sa anak ko,"" hinanakit ni Grace.  Bagamat isolated o bihira ang nangyaring insidente sa binatilyo, nagbabala pa rin ang doktor sa paggamit ng vape. --","Naglabas ng sama ng loob ang ina ng 17-anyos na lalaki na nasabugan ng vape o electronic cigarette sa bibig dahil sa mga natanggap na puna at nagsabing ""fake news"" ang nangyari sa kaniyang anak nang i-upload niya sa social media ang insidente.","Nobyembre 2, 2018 3:54pm GMT+08:00",https://www.gmanetwork.com/news/balitambayan/balita/673308/ina-ng-binatilyong-nasabugan-sa-bibig-ng-vape-masama-ang-loob-sa-mga-basher/story/
"Brgy. chairman at asawa niya na sabit umano sa investment scam, dinakip","Arestado ang isang punong barangay at kaniyang asawa sa Rodriguez, Rizal matapos silang ireklamo ng mga biktima na tumangay umano sa milyon-milyong pisong ipinuhunan sa kanilang negosyo na trucking company.    Sa ulat ni Victoria Tulad sa GMA News TV ""Balitanghali"" nitong Biyernes, sinabing inaresto sa bisa ng warrant of arrest para sa kasong estafa sina Eric Jacinto, chairman ng Barangay Rosario, Rodriguez, Rizal, at asawa niyang si Annalyn.  Kabilang umano sa naging biktima ng mag-asawa ang isang dating OFW na nakapagpasok ng puhunan na halos P5.3 milyon mula 2015 hanggang 2018.  Ayon sa biktima, naingganyo siyang maglagak ng puhunan dahil sa pangakong mabilis na kita at kakilala niya ang mag-asawa.  ""Nasilaw kami dun sa offer na sinasabi niya na marami silang project na hawak...gaya ng MRT-7. Yung anak ko, saka anak niya may relasyon. So 'yon ang parang nakita ko na, 'di naman siguro siya ganun,"" anang biktima.  Pero matapos lang daw ng ilang buwan, hindi na nakapagbayad sa kaniya ang mga suspek.  Ang isa pang biktima, umabot daw sa P1.8 milyon ang ipinasok na puhunan sa mga suspek na ipinahirap din lang daw sa kaniya.  Kaya naman problemado ang biktima kung papaano mababayaran ang pera na natangay sa kaniya.  ""Masakit kasi hindi naman alam ng mga anak ko na nagsa-suffer pa rin ako ngayon. Siyempre maghuhulog ka ng utang na hindi naman sa'yo. Siyempre parang ako lang yung nagpo-provide sa pamilya,"" hinanakit niya.  Ayon sa pulisya, apat na ang nagsampa ng kaso laban sa mga suspek na may-ari ng trucking company na Pacno & 2wins Trading.  ""Legitimate po yung company. Kapag chineck mo yung project doon sa mga kompanya, lumalabas na hindi naman sila konektado,"" ayon sa imbestigador na si Senior Police Officer 2 Romeo Panaligan.  Hindi idetalye ng mga suspek ang kanilang mga transaksyon pero iginiit nilang hindi sila nagtago at hindi rin daw nila niloko ang mga nagrereklamo na kakilala raw nila at kanilang business partners.  ""Nagkaroon lang ng problema yung hanapbuhay namin kaya kami hindi nakabigay ng interest na dapat na kinukuha nila,"" sabi ni Annalyn.--","Arestado ang isang punong barangay at kaniyang asawa sa Rodriguez, Rizal matapos silang ireklamo ng mga biktima na tumangay umano sa milyon-milyong pisong ipinuhunan sa kanilang negosyo na trucking company.","Nobyembre 2, 2018 6:32pm GMT+08:00",https://www.gmanetwork.com/news/balitambayan/balita/673323/brgy-chairman-at-asawa-niya-na-sabit-umano-sa-investment-scam-dinakip/story/
"Rider, patay matapos sumemplang ang motorsiklo sa Antipolo","Patay sa hindi pa malinaw na dahilan ang isang lalaki matapos itong sumemplang sa kanyang sinasakyang motorsiklo habang binabagtas ang kahabaan ng Marcos Highway sa Antipolo, Rizal.  Tanghaling tapat ng Oktukbre 20 nang matumba ang biktimang si Ronald Napili habang patungo ito sa Masinag, ayon sa ulat ni Ivan Mayrina sa GMA News TV ""Balita Pilipinas"" nitong Biyernes.  Naitakbo pa sa ospital si Napili pero pumanaw din matapos ang tatlong araw dahil sa kanyang tinamong head injuries.  Ayon sa pamilya ng biktima, may nakapagsabi sa kanilang nakasagi ang motor ni Napili ng isang jeep kung kaya ito natumba.  Pasahero raw aniya ng naturang jeep ang pinanggalingan ng impormasyon. Meron din daw nakakuha ng litraro ng insidente at pinadala ito sa kanilang pamilya.  Ngunit ayon kay PO3 Alex Getiayon ng Antipolo Police, hindi malinaw ang nakuha nilang CCTV footage para magsilbi itong ebidensya.  ""Malabo eh, nalaglag lang siya. Siguro napasama 'yung tama niya nagtamo siya ng sugat sa ulo, head injury,"" ayon kay Getiayon.  Sinabi rin ni Getiayon na nasa ""dead end"" pa ang kanilang imbestigasyon sa insidente at hindi pa ito maituturing na hit-and-run.  ""Sa ngayon muna 'di muna kami mag-aano ng hit and run kasi wala pang lumulutang na testigo,"" ani ng imbestigador.  Lubos naman ang pagkalungkot ng ina ni Napili, na siya ring tumatayong breadwinner ng kanilang pamilya.  ""Sabi niya 'pag napatapos niya mga kapatid niya, 'pag nakatapos siya maipapakita niya na may kaya rin kaming bumangon,"" paghihinagpis ni Francia Napili.  Nanawagan si Francis sa sinumang nakakita sa insidente na agad humarap sa pamilya para matulungan silang maresolba ang pagkamatay ng kanyang anak.  ""Kung sino man yung nakakita kung ano talaga nangyari kung self accident man o may naka-aksidente sa kanya, magpakita po sa amin kasi bilang nanay hindi po ako makatulog kasi naghahanap ako ng katarungan sa anak ko."" sabi ni Francia.","Patay sa hindi pa malinaw na dahilan ang isang lalaki matapos itong sumemplang sa kanyang sinasakyang motorsiklo habang binabagtas ang kahabaan ng Marcos Highway sa Antipolo, Rizal.","Nobyembre 2, 2018 7:18pm GMT+08:00",https://www.gmanetwork.com/news/balitambayan/balita/673325/rider-patay-matapos-sumemplang-ang-motorsiklo-sa-antipolo/story/
"Lalaking nakipagtalo sa pulis sa parking, arestado nang makitaan ng baril","Naaresto ang isang residente sa Marikina City pagkatapos nitong manita ng mga pulis na nag-park ng kanilang mga police mobile sa tapat ng kanyang bahay kung saan rin nakapuwesto ang kaniyang tindahan ng bulaklak.  Ayon sa ulat ni JP Soriano sa Balitanghali ngayong Biyerenes, inaresto ang lalaking si Robert Paz matapos mapansin ng mga pulis na may sukbit na baril si Paz sa tagiliran habang pinagagalitan umano nito ang mga pulis dahil sa maling parking malapit sa Loyola Memorial Park.  Ayon sa mga pulis, pabalang na tinanong ni Paz ang mga pulis kung paparada ba ang mga sasakyan nito sa tapat ng kanyang tindahan. Doon na nakita ng mga pulis ang baril sa tagiliran ni Paz na pinagsisigawan rin umano ang mga pulis.  Nakapagpakita naman ng lisensya ng baril si Paz, ngunit hindi pa rin ito naging sapat para palayain siya dahil inaalam pa ng pulisya kung meron rin siyang permit to carry.  Tumangging magbigay ng pahayag ang kampo ni Paz.  Ayon kay P/chief Supt. Bernabe Balba na District Director ng Eastern Police District, maaari pa ring maging banta ang isang tao kahit lisensiyado ang baril nito.  Sa Loyola Memorial rin nangyari ang isang alitan dahil sa trapiko noong October 31, 1998 kung saan nabaril ng isang Innocencio Gonzales ang sasakyan ni Noel Andres.  Nauwi ito sa malagim na trahedya dahil naging sanhi nito ng pagkamatay ng buntis na misis ni Andres na si Feliber.",Naaresto ang isang residente sa Marikina City pagkatapos nitong manita ng mga pulis na nag-park ng kanilang mga police mobile sa tapat ng kanyang bahay kung saan rin nakapuwesto ang kaniyang tindahan ng bulaklak.,"Nobyembre 2, 2018 8:27pm GMT+08:00",https://www.gmanetwork.com/news/balitambayan/balita/673331/lalaking-nakipagtalo-sa-pulis-sa-parking-arestado-nang-makitaan-ng-baril/story/
"Mataas na footbridge sa QC, pinuna; MMDA, may paliwanag naman","Napuna ng isang netizen ang mataas na footbridge na itinayo sa EDSA-Quezon City na malapit sa Manuel L. Quezon University.    Sa ulat ng GMA News TV ""Balitanghali"" nitong Miyerkoles, ipinakita ang litrato na kuha ni YouScooper Macky Fernando tungkol sa footbridge na nasa ibabaw na ng riles ng MRT.  Ayon kay Fernando, maganda naman ang pakay ng proyekto ngunit magiging mahirap umano sa mga may problema sa kalusugan ang pag-akyat dito.  Sabi naman ng tagapagsalita ng Metro Manila Development Authority na si Celine Pialago, naniniwala silang makakatulong ang footbridge para makaiwas sa aksidente at mapabilis ang daloy ng trapiko sa lugar.  Dagdag pa niya, posibleng mataas ang footbridge para sa ilan pero hindi naman daw makakasakit ang kaunting exercise kumpara kapag nabundol ng sasakyan. --",Napuna ng isang netizen ang mataas na footbridge na itinayo sa EDSA-Quezon City na malapit sa Manuel L. Quezon University.,"Oktubre 31, 2018 6:10pm GMT+08:00",https://www.gmanetwork.com/news/balitambayan/balita/673139/mataas-na-footbridge-sa-qc-pinuna-mmda-may-paliwanag-naman/story/
"Ama, binugbog at pinalo pa umano ng bareta de cabra ang sariling anak","Bugbog-sarado ang inabot ng isang pitong-taong-gulang na lalaki dahil sa pang-aabuso umano ng kaniyang sariling ama sa Valenzuela City. Ang biktima, nagtamo ng mga pasa at sugat sa ulo at katawan at pinalo pa umano ng bakal na bareta de cabra.      Ayon sa ulat ni Dano Tingcungco sa GMA News “24 Oras” nitong Biyernes, kinilala lang ang batang biktima sa pangalang ""Junjun,"" na sinasaktan umano kapag lasing ang ama.  Ang mga kapitbahay umano ang nagsumbong sa mga awtoridad kaugnay sa ginagawa ng suspek sa kaniyang anak kaya sinagip ang bata at inaresto ang ama.  Sa imbestigasyon ng Women and Children's Protection Desk ng Valenzuela Police, sinabi ng batang biktima na sinaktan siya ng kaniyang lasing na ama noong Lunes ng gabi.  Naulit daw ang pananakit nitong Huwebes kung saan tumama pa ang ulo ng biktima sa isang pako.  ""Sa pag-iimbestiga medyo may kakulitan daw 'yung bata kaya everytime nalalasing nga itong magulang iyon ang kaniyang ginagawa yung saktan ang kaniyang anak,"" ayon kay Chief Inspector Jose Hizon, hepe ng investigation unit ng Valenzuela Police.  Pero dagdag niya, ""It's not a justifiable reason kasi nga under the law, bawal saktan ang mga bata lalo na 'pag menor de edad.""  Mariing itinanggi naman ng ama na sinaktan niya ang anak at sinabing ang mga bukol at sugat sa ulo na tinamo ng bata ay dahil sa pagkakabundol noong 2016.  Samantalang ang iba pang sugat ng bata, dahil daw naitulak niya nang malakas nang umuwi ito nang dis-oras ng gabi.  ""Tinulak ko, napalakas tulak ko, akala ko tatama sa kutson pero tumama sa kahoy. Parang naano ako sa kaniya...tumaas dugo ko,” sabi ng suspek.  Nakonsensiya naman daw siya sa kaniyang ginawa at humingi siya ng tawad sa anak.--","Bugbog-sarado ang inabot ng isang pitong-taong-gulang na lalaki dahil sa pang-aabuso umano ng kaniyang sariling ama sa Valenzuela City. Ang biktima, nagtamo ng mga pasa at sugat sa ulo at katawan at pinalo pa umano ng bakal na bareta de cabra.","Nobyembre 2, 2018 9:20pm GMT+08:00",https://www.gmanetwork.com/news/balitambayan/balita/673335/ama-binugbog-at-pinalo-pa-umano-ng-bareta-de-cabra-ang-sariling-anak/story/
"100 pamilya nawalan ng tirahan sa sunog sa Pandacan, Maynila","Hindi bababasa 100 pamilya ang nawalan ng tirahan makaraang masunog ang may 40 na mga bahay sa Barangay 849, Zone 93 sa Pandacan, Maynila.  Tinupok ng apoy ang hilera ng mga bahay na nasa eskinita ng Ilang-Ilang Street, na karamihan ay gawa sa light materials.  Nagsimula ang apoy bago mag-alas dyes noong Biyernes ng gabi at umabot sa ikatlong alarma.  Tumagal ng tatlong oras ang sunog bago ito idineklarang fireout sa ganap na 12:57 ng madaling-araw.  Ayon kay Senior Inspector Lucio Albarasin, Investigation Division Chief of BFP-Manila, tinatayang P500,000 ang halaga ng pinsala sa ari-arian na natupok ng apoy.  Iniimbestigahan pa ang sanhi ng pagsiklab ng apoy.  Wala namang nasaktan o nasugatan sa insidente.  Ang mga nasunugan, pansamantalang tutuloy sa isang basketball court sa barangay.","Hindi bababasa 100 pamilya ang nawalan ng tirahan makaraang masunog ang may 40 na mga bahay sa Barangay 849, Zone 93 sa Pandacan, Maynila.","Nobyembre 3, 2018 12:30pm GMT+08:00",https://www.gmanetwork.com/news/balitambayan/balita/673387/100-pamilya-nawalan-ng-tirahan-sa-sunog-sa-pandacan-maynila/story/
"Suspek sa pagpatay sa isang dating propesor, inaresto","Inaresto na ng mga awtoridad ang suspek sa pagpatay sa isang dating propesor sa isang motel sa Maynila.  Ayon sa ulat sa Balitanghali sa GMA News TV nitong Sabado, sinabi ng Manila Police District na nahulog ng suspek ang kanyang cellphone habang tumatakas sa fire exit.  Nakita sa cellphone ang larawan ng suspek na ayon sa staff ng motel ay kasama ng biktima noong mag-check-in.  Nahaharap ang suspek sa kaukulang reklamo.",Inaresto na ng mga awtoridad ang suspek sa pagpatay sa isang dating propesor sa isang motel sa Maynila.,"Nobyembre 3, 2018 3:14pm GMT+08:00",https://www.gmanetwork.com/news/balitambayan/balita/673398/suspek-sa-pagpatay-sa-isang-dating-propesor-inaresto/story/
"Lola at dalawang apo, patay sa sunog sa Jaro, Iloilo City","Patay ang isang lola at ang kanyang dalawang apo matapos ma-trap sa nasusunog nilang bahay sa Jaro, Iloilo City, ayon sa ulat sa Balitanghali ng GMA News TV nitong Sabado.  Nakilala ang mga biktima na sina Natividad Panunciano at ang kanyang mga apo, sina Ivan, 12, at Iman, 11.  Natagpuan ang mga labi ng mga biktima sa ikalawang palapag ng bahay malapit sa bintana, ayon sa Bureau of Fire Protection.  Pito pang ibang bahay ang nadamay sa sunog.  Inaalam pa ng BFP ang sanhi ng sunog.   Isa sa mga tinitingnang dahilan ng sunog ay ang napabayaang kandila at palyadong linya ng kuryente.","Patay ang isang lola at ang kanyang dalawang apo matapos ma-trap sa nasusunog nilang bahay sa Jaro, Iloilo City, ayon sa ulat sa Balitanghali ng GMA News TV nitong Sabado.","Nobyembre 3, 2018 3:28pm GMT+08:00",https://www.gmanetwork.com/news/balitambayan/balita/673402/lola-at-dalawang-apo-patay-sa-sunog-sa-jaro-iloilo-city/story/
Pulis nahulihan ng hinihinalang shabu sa buy-bust sa Pateros,"Isa na namang pulis ang nahulihan ng iligal  na droga, ayon sa ulat sa Super Radyo dzBB nitong Sabado.  Ayon sa ulat ni Mark Makalalad, kinilala ang suspek na si PO1 Alexander Ilagan na nahulihan ng tatlong pakete ng hinihinalang shabu sa Pateros.  Ayon kay Senior Superintendent Julius Coyme, nahuli si Ilagan sa isang drug buy-bust operation sa Barangay Tabacalero bandang 3:10 p.m.  LOOK: Bagitong pulis na nahulihan ng iligal na droga sa Pateros I     Dagdag ng opisyal ng pulis, isinagawa ang buy-bust matapos makatanggap ng reklamo laban sa pulis.  Kabilang raw ang pangalan ni Iligan sa drugs watchlist ng pulis Pateros.  Kakasuhin ang nahuling pulis ngpaglabag sa Comprehensive Dangerous Drugs Act of 2002 o Republic Act No. 9165.  Nitong Huwebes lamang, isang pulis ang nahuling bumabatak ng cocaine sa isang Halloween Party sa Taguig City.","Isa na namang pulis ang nahulihan ng iligal  na droga, ayon sa ulat sa Super Radyo dzBB nitong Sabado.","Nobyembre 3, 2018 5:40pm GMT+08:00",https://www.gmanetwork.com/news/balitambayan/balita/673410/pulis-nahulihan-ng-hinihinalang-shabu-sa-buy-bust-sa-pateros/story/
"Lalaki, 14 oras nagtago sa imburnal bago nailigtas sa Natonin landslide","Malaki ang pasasalamat ng isang lalaki na 14 oras nagtago sa imburnal nang magka-landslide sa Natonin, Mt. Province, dahil masuwerteng may sumamang hose nang siya'y matabunan at ito ang ginamit niya upang makahingi ng tulong.  ""Talagang malaking pasasalamat sa Diyos na binigyan pa ako ng pangalawang buhay. Tinupad 'yung hiling ko nu'ng oras na 'yun,"" sabi ni Juventino Lammawen, isa sa mga nakaligtas, sa ulat ni James Agustin sa GMA News' 24 Oras Weekend nitong Sabado.  1 sa mga nakaligtas sa landslide sa Natonin, Mt. Province, nagtago sa imburnal ng 14 oras bago nailigtas.   | via     Ikinuwento ni Lammawen na Martes ng tanghali nang magsimulang gumuho ang lupa.  ""Pero nu'ng mga alas kuwatro, 'yun na. Habang nilalagay ko 'yung harang sa may pintuan ng opisina tumingin ako sa itaas bigla na bumababa 'yung buong bundok.""  Dahil dito, tumalon na siya at napunta sa loob ng imburnal. Sa kabutihang palad, may sumamang hose sa putik.  ""Buti na lang isinama na ipinasok (hose) sa akin ng lupa. 'Yun ang ginamit kong, pinantusok sa may hindi ko na kayang tanggalin na putik. Doon ko na nakita 'yung liwanag sa labas. 'Yun sigaw na ako nang sigaw.""  Nailigtas si Juventino na kapwa niya security guard na si Florencio Caison na naka-duty sa ibang lugar, ngunit tinungo ang landslide nang mabalitaan ang insidente.  ""Napansin ko 'yung may sumisigaw, [narinig] ko 'yung sumisigaw sa may imburnal pero natingnan ko 'yung hose na gumagalaw kaya ko doon po nilapitan,"" sabi ni Caison.  Pinaghahanap pa rin ang kaibigan nilang guwardiya na si Rogelio Alubong, habang walang pagod sa paghihintay sa gilid ng ground zero ang asawa nito.  ""Isa siyang guard. Nagbabakasakali lang mahanap,"" sabi ni Cheryl Alubong.  Sinabi ng lokal na pamahalaan na umabot na sa 16 ang narekober na bangkay, kung saan ang dalawa ay nakuha nitong Sabado. Labing apat pa ang pinaghahanap.  ""We have recovered cadavers as far as seven kilometers so may narecover na bodies doon sa kabilang munisipyo, Paracelis part, so we have extended our search area,"" sabi ni Lt. Col. Narciso Nabulneg, incident commander.  Mano-mano namang dinala kaninang umaga ng mga rescuer ang limang bangkay mula sa gym ng Barangay Poblacion para maiuwi na ng kanilang mga kaanak.  May nakaharang ding malaking bato sa kalsada kaya nagsagawa ng blasting ang DPWH para maialis ito.","Malaki ang pasasalamat ng isang lalaki na 14 oras nagtago sa imburnal nang magka-landslide sa Natonin, Mt. Province, dahil masuwerteng may sumamang hose nang siya'y matabunan at ito ang ginamit niya upang makahingi ng tulong.","Nobyembre 3, 2018 8:39pm GMT+08:00",https://www.gmanetwork.com/news/balitambayan/balita/673416/lalaki-14-oras-nagtago-sa-imburnal-bago-nailigtas-sa-natonin-landslide/story/
"Binatilyong nasabugan ng vape, inoobserbahan kung kailangang operahan","Inoobserbahan pa ngayon ng mga doktor ang isang binatilyong nasabugan ng vape upang matukoy kung mangangailangan pa ng operasyon.  Ayon sa ulat nitong Lunes ni Ivan Mayrina sa Unang Balita ng GMA News, nasa alanganing kondisyon pa rin ngayon si King Sardea matapos sumabog ang hinihithit na vape.  Ayon sa kanyang ina, namamaga pa rin ang lalamunan ng kanyang anak at hindi makakain.  “Namamaga rin itong lalamunan niya. E siyempre pwedeng magkaroon din tayo ng komplikasyon. 'Yun 'yung kinaka-worry ko,” sabi ng ina.  Itinuturong dahilan ang battery sa pagsabog ng vape.  Ipinakita ang ulat tungkol sa nangyari kay King sa isang vape shop sa Quezon City. Anila, walang ibang puwedeng maging sanhi ng pagsabog kundi ang sinasabing baterya na inilagay ni King mula sa kanyang naka-swap na nakilala online.  Nagkakahalagang P580 ang primera klase na battery ng vape, pero may ibinebenta online na halagang P200 lang ngunit 'di tiyak ang kalidad.  ""Siguro po baligtad lang talaga pagkakalagay niya… Baka secondhand sir o kaya clone po 'yung binenta sa kanya. Sumasabog po siya ‘pag mali po 'yung pagkakalagay,” ani Kyle Canque na empleyado ng Vape Room.  Ang baterya ng vape ang nagpapa-init sa coil sa loob nito para ma-vaporize o maging usok ang inilalagay ditong likido o juice.  Ayon kay Ian Manalo, isang electrical engineer at retiradong opisyal ng Bureau of Fire Protection, tulad ng kahit anong gadget na pinatatakbo ng kuryente, nariyan lagi ang posibilidad na sumabog ang isang vape kapag hindi akma ang ginamit na baterya.  Sa kaso ng nangyari kay King, maaaring sira o depektibo na raw talaga ang baterya o hindi akma ang kapasidad nito sa kailangang boltahe ng vape.  “Pagka nagko-connect na 'yung mga circuitry niya meron ding electric arc 'yun at kapagka hindi nakaya nu'ng paggagamitan nu'ng kuryente, puwedeng sumabog 'yun, 'pag wear and tear luma na o 'pag hindi pareho, hindi compatible,” sabi ni Manalo.  Sabi ng ina ni King, pumayag na makipagkita sa kanya ang pinanggalingan ng hinihinalang depektibong baterya pero hindi raw ito sumipot.  “May responsibility rin sila dito, kasi ang sabi ng nanay gumagawa daw 'yung anak niya ng vape, nag-aayos, pero 'yung anak niya walang shop. So ibig sabihin hindi siya lisensyado,” sabi ng ina ni King.    Walang malinaw na datos kung gaano karami ang gumagamit ng vape sa Pilipinas, pero sa Global Adult Tobacco Survey noong 2015, nasa 2.8 percent ng mga na-survey sa Pilipinas ang nagsabing nakagamit na sila ng e-cigarette.  Sa mga kabataan naman, halos 12 percent ng mga estudyanteng edad 13 hanggang 15 ang nagsabing nakagamit na sila ng e-cigarette.  Sa kasalukuyan, walang batas o ahensya na nagre-regulate sa vaping.  Kaya mismong ang Philippine E-Cigarette Industry Association ang nananawagan para rito.  “Importante 'yung hinihingi namin sa Kongreso at sa Senate na ma-regulate na itong vaping, kasi po para maprotektahan lahat ng gumagamit nito,” sabi ni Joey Dulay, presidente ng Philippine E-Cigarette Industry Association.",Inoobserbahan pa ngayon ng mga doktor ang isang binatilyong nasabugan ng vape upang matukoy kung mangangailangan pa ng operasyon.,"Nobyembre 5, 2018 10:31am GMT+08:00",https://www.gmanetwork.com/news/balitambayan/balita/673530/binatilyong-nasabugan-ng-vape-inoobserbahan-kung-kailangang-operahan/story/
"Tricycle driver sa Caloocan, patay matapos barilin sa ulo","Patay sa pamamaril ang isang tricycle driver sa Caloocan City noong Sabado ng gabi, ayon sa ulat sa radyo.  Kinilala sa ulat ni Vonne Aquino sa Super Radyo dzBB nitong Linggo ng umaga ang biktima na si Ernesto Osorio, na napasubsob na lamang sa kaniyang tricycle matapos barilin sa ulo.  Sa inisyal na imbestigasyon ng mga pulis, nangyari ang pamamaril dakong alas-dyes ng gabi sa Barangay  177 ng Caloocan City.  Isang basyo ng hindi pa matukoy na kalibre ng baril ang natagpuan sa crime scene sa may Oval Sampaguita St., Maligaya Park.  Blangko pa rin umano ang mga kaanak ng biktima sa motibo sa krimen dahil wala naman umanong alam na kaaway si Osorio, at wala rin itong kinasasangkutan na iligal na gawain.  Patuloy ang imbestigasyon ng mga pulis tungkol sa insidente.","Patay sa pamamaril ang isang tricycle driver sa Caloocan City noong Sabado ng gabi, ayon sa ulat sa radyo.","Nobyembre 4, 2018 1:36pm GMT+08:00",https://www.gmanetwork.com/news/balitambayan/balita/673462/tricycle-driver-sa-caloocan-patay-matapos-barilin-sa-ulo/story/
"Mga manggagawa sa Metro Manila, may P25 na umento","Inaprubahan ng pamahalaan ang P25 na dagdag sa arawang sahod ng mga minimum wage worker sa Metro Manila.  Sa ulat ni Carlo Mateo sa ""Dobol B sa News TV"" nitong Lunes, sinabing ang dagdag na umento na kasama ang P10 cost of living allowance (COLA) ay inanunsyo ni Labor Secretary Silvestre Bello III sa pulong balitaan.  Dahil sa umento, sinabi ni Bello na magiging P537 na ang bagong daily minimum wage sa Metro Manila.  Ang naturang P25 na dagdag sa sahod ay malayo sa P334 na hinihiling grupo ng mga manggagawa, habang malapit naman sa P20 na inalok ng Employers Confederation of the Philippines.  Magkakabisa ang bagong pasahod pagkaraan ng 15 araw kapag nalathala ito sa mga pambansang pahayagan.  Idinepensa naman ni Bello ang naturang dagdag na sahod na isinaalang-alang umano ang kakayahan ng mga employer at pangangailangan ng mga manggagawa.  Iginagalang din umano ng kalihim ang sintemyento ng grupo ng mga manggagawa na naliliitan sa dagdag na sahod.--",Inaprubahan ng pamahalaan ang P25 na dagdag sa arawang sahod ng mga minimum wage worker sa Metro Manila.,"Nobyembre 5, 2018 3:46pm GMT+08:00",https://www.gmanetwork.com/news/balitambayan/balita/673572/mga-manggagawa-sa-metro-manila-may-p25-na-umento/story/
"Gasolinahan ng Phoenix na may tagas sa Bangkal, ipinasara ng Makati City Hall","Ipinasara ng pamahalaang lungsod ng Makati ang gas station ng Phoenix Petroleum na nasa kanto ng Estrella Street at Evangelista Street sa Barangay Bangkal, Makati City.  Hindi ito bunsod ng pagtagas ng petrolyo mula sa gasolinahan tungo sa mga kanal ng baranggay noong nakaraang linggo.  Ipinakandado ang gasolinahan dahil lumitaw sa inspeksyon kasunod ng gas leak na wala itong business o mayor’s permit.  Paglabag iyon sa Revised Makati Revenue Code (Ordinance No. 2004-A-025).  Dahil dito, sarado ang gasolinahan hanggang hindi sumusunod sa ordinansya ng lungsod.  Liban sa pagpapakandado sa gasolinahan, bukas umano ang posibilidad na makasuhan ang may-ari nito.  Pirmado ang Order of Desistance/Closure ni City Administrator Atty. Claro F. Certeza at ni Atty. Michael Arthur Camina, city legal officer.","Ipinasara ng pamahalaang lungsod ng Makati ang gas station ng Phoenix Petroleum na nasa kanto ng Estrella Street at Evangelista Street sa Barangay Bangkal, Makati City.","Nobyembre 5, 2018 5:09pm GMT+08:00",https://www.gmanetwork.com/news/balitambayan/balita/673592/gasolinahan-ng-phoenix-na-may-tagas-sa-bangkal-ipinasara-ng-makati-city-hall/story/
"PSA: October inflation rate, nanatili sa 6.7%","Nanatili sa nine-year high ang inflation rate nitong Oktubre sa 6.7 percent,  ayon sa Philippine Statistics Authority (PSA).    Sa pulong balitaan nitong sa Quezon City nitong Martes, sinabi ni National Statistician Lisa Grace Bersales, magkakahalo ang naitalang paggalaw sa annual growth rate sa grupo ng mga bilihin.  Mataas ang naitala sa anim na commodity groups na kinabibilangan ng pabahay, tubig, kuryente, gas, at iba pang produktong petrolyo; household equipment, furnishing at routine maintenance sa bahay at kalusugan.  Mataas din ang naitala sa transportasyon; recreation and culture; at restaurant and miscellaneous goods and services, sabi ni Bersales.  Samantalang bumagal naman ang annual price increases sa pagkain, non-alcoholic beverages at tobacco.  Sa labas ng Metro Manila, naitala sa Bicol region ang pinakamataas na inflation na 9.9 percent, habang pinakababa naman sa Central Luzon na 4.4 percent.    Ayon kay Bersales, kung pagbabatayan ang ""month-on-month"" na datos, bumagal ng 0.3 percent ang inflation kumpara sa 0.8 percent noong Setyembre.  ""There seems to be a slowing in increase in prices. This is the slowest [month-on-month] growth since August,"" saad niya.  Paniwala naman ni Bangko Sentral ng Pilipinas (BSP) Governor Nestor Espenilla, Jr., sa ipinadalang text messages tungkol sa bagong datos ng inflation, ""The October inflation data supports the view that inflation pressures are finally moderating. It's a significant deceleration although the headline figure remains elevated. Second round effects are also muted so far.""  ""That augurs well for a return to inflation target by 2019. The (Monetary Board) will take into account these and other incoming data including GDP (gross domestic product) at its next policy meeting when it determines if there's still need for further policy rate adjustments,"" dagdag niya. —","Nanatili sa nine-year high ang inflation rate nitong Oktubre sa 6.7 percent,  ayon sa Philippine Statistics Authority (PSA).","Nobyembre 6, 2018 3:41pm GMT+08:00",https://www.gmanetwork.com/news/balitambayan/balita/673719/psa-october-inflation-rate-nanatili-sa-6-7/story/
Barangay tanod patay matapos saksakin ng matalik na kaibigan,"Patay ang isang barangay tanod sa Nabua, Camarines Sur matapos siyang saksakin ng kanyang matalik na kaibigan nang magkainitan sa inuman.  Ayon sa ulat ni Bam Alegre nitong Martes sa Unang Balita ng GMA News, nag-iinuman ang tanod na si Felisimo Mediado at ang kanyang matalik na kaibigan na si Aproniano Toldanes.  Nang magkainitan, sinaksak ni Toldanes si Mediado, ayon sa pulis.  Giit ng suspek, dinepensahan lang niya ang kaniyang sarili.  ""Nu'ng lasing na siya, umalis na nga ako eh. Pag-alis ko nagsunod pa siya. Tapos inanuhan ako ng kutsilyo. Naagaw ko. Inanuhan ko siya, sinaksak,” sabi ni Toldanes.  ""Allegation 'yan ng suspek natin. Ang aanuhan natin 'yung investigation ng kapulisan and may mga witnesses tayo. So ifa-file natin 'yung murder sa piskalya. Depende na sa fiscal kung ibababa sa homicide,"" sabi ni Police Officer 2 Marlon Gallarte ng Nabua Police.  Nasa kustodya na ng pulisya ang suspek.","Patay ang isang barangay tanod sa Nabua, Camarines Sur matapos siyang saksakin ng kanyang matalik na kaibigan nang magkainitan sa inuman.","Nobyembre 6, 2018 8:56am GMT+08:00",https://www.gmanetwork.com/news/balitambayan/balita/673663/barangay-tanod-patay-matapos-saksakin-ng-matalik-na-kaibigan/story/
"Lalaking papuntang bangko, pinagbabaril ng riding-in-tandem sa Cainta","Patay ang isang lalaki matapos pagbabarilin ng riding-in-tandem sa Barangay Sto. Niño, Cainta, Rizal.  Ayon sa imbestigasyon ng mga pulis, nagmamaneho ang biktimang si Charlie Espinosa kasama ang kanyang ama sa kahabaan ng Ortigas Avenue Extension bago mangyari ang insidente.  Papunta sana sila sa isang bangko para mag-withdraw ng pera. Gagamitin daw ito para sa pagpapa-ospital ng may sakit na misis ni Espinosa.  Nang huminto ang mag-ama sa stop light sa tapat ng isang gasolinahan, bigla na lang umanong dinikitan ng mga suspek na riding-in-tandem ang kanilang sasakyan.  Mabilis na bumaba ang lalaking naka-angkas sa likod ng motorsiklo at doon na pinagbabaril si Espinosa.  Dead on arrival ang biktima nang dalhin sa ospital.  Sa ulat ni Glen Juego sa Super Radyo dzBB, sinabing may ""online business"" umano ang biktima.  Inaalam pa ng mga awtoridad ang motibo sa krimen.     Patay ang isang lalaki matapos pagbabarilin ng riding-in-tandem criminals sa Ortigas Ext., Cainta, Rizal; Patungo sana ng bangko ang biktima para mag-withdraw ng perang pambayad sa ospital nang mangyari ang krimen.        Tinutugis na rin ng mga pulis ang nakatakas na riding-in-tandem na mga suspek.","Patay ang isang lalaki matapos pagbabarilin ng riding-in-tandem sa Barangay Sto. Niño, Cainta, Rizal.","Nobyembre 6, 2018 4:36pm GMT+08:00",https://www.gmanetwork.com/news/balitambayan/balita/673733/lalaking-papuntang-bangko-pinagbabaril-ng-riding-in-tandem-sa-cainta/story/
"Mga babae, pinag-iingat sa mga nakikipagkilalang mga 'pickup artist'","Pinag-iingat ang mga kababaihan sa kanilang mga nakikilala sa paligid tulad sa malls matapos na magreklamo ang ilan na nabiktima umano ng pambabastos at sexual harassment ng mga miyembro ng tinatawag na Pick-Up Artist Academy (PUA).    Sa ulat ni Ivan Mayrina sa GMA News ""Unang Balita"" nitong Martes, sinipi nito ang lumabas na viral stories sa social media ng mga babae na nagkaroon daw ng hindi magandang karanasan sa nasabing grupo.  Ikinuwento ng isa sa mga naging biktima na may hidden camera raw ang mga miyembro, at istratehiya nilang lumapit at makipagkuwentuhan sa target na babae. Hindi umano mamamalayan ng biktima na naibigay niya na pala ang kaniyang number.  ""Isa silang buong team, ayun 'yung tinatawag na parang nagge-game sila inside the malls. Ibig sabihin ginagawa nila 'yung mga natuturo sa seminars. Kapag may nakita silang babae sa mall na naglalakad, it's either maganda or not, still babae 'yan, lalapitan nila 'yan. Kukunin nila 'yung number, but first sasabihin nila, 'You look like my mother, you look like my sister,' lahat sasabihin nila para ma-approach nila 'yung babae,"" saad ng babae na itinago sa pangalang Bianca.  ""And then makukuha nila 'yung number, kikitain nila the next day, aayain nila for date, aayain makipagtalik,"" sabi pa niya.  Pinag-iingat din ang mga kababaihan dahil maaari rin silang makuhanan ng mga sensitibong larawan, at ito ang gagamitin ng mga miyembro sa kanilang ""lay reports.""  ""May video, may hidden camera inside the room. Ite-threat ang babae kapag nagsalita. They should stop doing this kasi hindi puwedeng, 'yung legal sa ibang bansa, gagawin mong legal dito sa Pilipinas just because gusto mong tumaas 'yung confidence ng mga lalaki,"" ayon kay Bianca.  Ngunit ipinaliwanag ng PUA Academy na adhikain nilang pag-aralan ang psychology ng mga babae, kung paano sila nag-iisip, at paano rin maging attractive ang mga lalaki sa kanila.  Sinabi nilang ""for demonstration purposes"" lamang ang mga babaeng kinukunan nila ng mga videos habang nagbibigay ng cellphone numbers, para ipakita na epektibo ang kanilang mga itinuturo sa mga booth camp.  Depensa rin ng grupo na hindi nila tinuturo ang mambiktima ng mga babae.  ""We don't consider them victims because we don't teach our students to victimize people. We encourage kasi mayroon silang social anxiety, mga introvert. We encourage them to interact with people, not to victimize,"" sabi ni Vince Edgar, PUA coach/content creator.  ""Hindi ko nga alam kung anong klaseng victim 'yung sinasabi nila, kung 'yung mga biktima ba na 'yon 'yung mga na-freak out dahil in-approach sila, or 'yung mga nagsasabi na may nakilala silang PUA tapos iniwan lang sila. Sa isang relationship naman kasi hindi mo naman masasabing victim ang isa sa party. Kung 'di nag-work 'yun. Mas makakasama pa kung papatagalin 'yung relationship nang hindi naman pala kayo compatible,"" dagdag ni Edgar.  Hindi pa nagbibigay ng opisyal na pahayag ang malls kung saan nangyayari ang pambibiktima umano ng mga miyembro ng PUA Academy.  Nagpaalala naman ang PNP sa mga kababaihan kung mayroon silang nakilalang mga kaduda-duda.  ""Actually may mga previous reports na mga ganiyan, although wala pang nag-file ng complaint. Wala sigurong masama kung makipagkilala ang isang lalaki sa isang dalaga na medyo na-attract. 'Yung masama diyan of course 'yung merong kang gagawing hindi maganda and after that iiwanan mo. Kaya itong mga kababaihan natin, kung sa tingin nila pinagdududahan na nila 'yung taong na iyon, I think kailangan din nilang ipagbigay-alam kaagad sa ating awtoridad 'yan, sa ating mga kapulisan,"" sabi ni P/Dir. Gen. Oscar Albayalde, PNP chief.  Maaari rin maging paglabag sa Anti-Cyber Crime Law kapag mapapatunayang may pagbabanta sa paggamit ng mga sensitibong larawan o video ng mga kababaihan.--",Pinag-iingat ang mga kababaihan sa kanilang mga nakikilala sa paligid tulad sa malls matapos na magreklamo ang ilan na nabiktima umano ng pambabastos at sexual harassment ng mga miyembro ng tinatawag na Pick-Up Artist Academy (PUA).,"Nobyembre 6, 2018 5:54pm GMT+08:00",https://www.gmanetwork.com/news/balitambayan/balita/673747/mga-babae-pinag-iingat-sa-mga-nakikipagkilalang-mga-pickup-artist/story/
"Babae, kaniyang live-in partner at bayaw, pinagbabaril sa kanilang bahay sa Taguig","Duguan, wala nang buhay at may tama ng mga bala nang matagpuan ang isang babae at kaniyang live-in partner sa loob ng kanilang bahay sa Taguig City. Ang isa pang biktima, nakitang nakabulagta naman sa labas. Ang isa sa hinihinalang motibo sa krimen, onsehan sa droga.    Sa ulat ng GMA News TV ""Quick Response Team"" nitong Martes, kinilala ang mga biktima na sina Jeniffer Gerona, kinakasama niyang si Jomarie Marinay, at ang bayaw ni Gerona na si Rexell Bensuto, na mga nasawi sa Brgy. Ususan nitong Martes ng umaga.  Natagpuang nakaupo sa kama si Marinay samantalang nakadapa sa gilid ang Gerona.  Ilang saksi ang nagsabing may dumating na dalawang lalaki sa kanilang bahay ng 6 a.m. at hinahanap si Marinay, na natutulog ng mga mga sandaling iyon.  May ilan pa ang naghayag na nakita na rin nilang tumatambay dati ang mga suspek sa bahay ng mga biktima.  Natagpuan ng mga imbestigador ang ilang basyo ng .45.  Ayon sa pulisya, nasa drug watchlist ng Taguig PNP sina Marinay at Gerona habang kalalaya lamang ni Bensuto mula sa kulungan dahil sa kasong may kinalaman din sa droga, at nakapagpiyansa.  Bukod dito, ilang beses na rin daw na nagsagawa ng anti-drug operations sa lugar ang mga awtoridad.  ""Sa una pong pagsisiyasat natin, parang kakilala nila 'yung taong [bumaril] kasi wala pong forced entry doon sa bahay. So ibig sabihin nakapasok nang husto 'yon,"" sabi ni P/Ssupt. Alexander Santos, hepe ng Taguig City Police sa panayam.  Wala rin daw senyales na naghalughog sa bahay ang suspek.  Ayon pa kay Santos, posibleng si Bensuto ang tunay na pakay ng mga salarin, at nagkaroon ng sagutan na humantong sa pamamaril.  Natukoy na ng pulisya ang pangalan ng dalawang suspek ngunit hindi pa inilahad ang mga pangalan ng mga ito habang patuloy pa ang follow-up operations sa insidente.  Wala raw alam ang ama ni Marinay sa mga ginagawa ng anak kaya hindi niya masabi kung ano ang motibo sa pagpatay sa anak.  ""Hindi ko alam kung may alam ang anak ko sa mga ganyan kaya ako di na rin maghahanap pa sa kaso,"" sabi ni Felix Marinay, ama ng biktima, sa hiwalay na ulat ng GMA News ""24 Oras."" --","Duguan, wala nang buhay at may tama ng mga bala nang matagpuan ang isang babae at kaniyang live-in partner sa loob ng kanilang bahay sa Taguig City. Ang isa pang biktima, nakitang nakabulagta naman sa labas. Ang isa sa hinihinalang motibo sa krimen, onsehan sa droga.","Nobyembre 6, 2018 6:59pm GMT+08:00",https://www.gmanetwork.com/news/balitambayan/balita/673757/babae-kaniyang-live-in-partner-at-bayaw-pinagbabaril-sa-kanilang-bahay-sa-taguig/story/
Bakit 'Digong Dilaw' ang piniling basahin ni VP Leni sa mga bata sa Tondo?,"Naging usap-usapan sa social media ngayong Martes ang pagbasa ni Vice President Leni Robredo para sa mga kabataan sa Tondo dahil sa pamagat ng librong kaniyang binasa.  Paliwanag ni Robredo sa kaniyang napili: ""Nung first time ko nakita iyon, naaliw ako kasi, parang, iyong irony. Saka 'yung representation.”  Lider si Robredo ng oposisyon kay President Rodrigo Duterte, na kilala sa palayaw na Digong. Dilaw naman ang kulay kung saan kilala ang Liberal Party, ang partido ni Robredo.  Pero bukod dito, may payak na dahilan pa si Robredo sa pagpili ng naturang libro. “Maganda iyong kuwento. Napakalaki nung aral para sa mga bata,” aniya.  Ang librong Digong Dilaw ay iniakda ng National Artist na si Virgilio S. Almario noong 2003. Tampok sa kuwento si Digo, isang batang mahilig sa mga bagay na kulay dilaw, na bigla na lamang nagising isang araw na mayroong kapangyarihang gawing dilaw ang lahat ng bagay.",Naging usap-usapan sa social media ngayong Martes ang pagbasa ni Vice President Leni Robredo para sa mga kabataan sa Tondo dahil sa pamagat ng librong kaniyang binasa.,"Nobyembre 6, 2018 9:57pm GMT+08:00",https://www.gmanetwork.com/news/balitambayan/balita/673778/bakit-digong-dilaw-ang-piniling-basahin-ni-vp-leni-sa-mga-bata-sa-tondo/story/
"Duterte, nagtalaga ng mga bagong pinuno ng NAPC at PCUP","Inihayag ng Malacañang nitong Martes ang mga bagong itinalagang opisyal ni Pangulong Rodrigo Duterte kabilang ang mga mamumuno sa National Anti-Poverty Commission (NAPC) at Presidential Commission for the Urban Poor (PCUP).  Pinirmahan ni Duterte nitong Oktubre 31 ang appointment papers ni Atty. Noel Felongco bilang bagong pinuno ng NAPC.  Pinalitan niya sa naturang posisyon si Liza Maza na nagbitiw noong Agosto bilang protesta sa pagkakansela sa usapang pangkapayapaan sa mga komunistang rebelde at posibleng pagbabalik sa kapangyarihan ng mga Marcoses.  Kasalukuyang chairperson ng PCUP si Felongco, na pumalit kay Terry Ridon na sinibak ni Duterte sa puwesto noong nakaraang Disyembre.  Sa paglipat ni Felongco sa NAPC, papalit sa kaniya si Alvin Feliciano, na kasalukuyang Deputy Director General for Operations ng Technical Education and Skills Development Authority (TESDA).  Kasama rin sa mga bagong hinirang ni Duterte si Charmalou Aldevera, bilang assistant secretary ng Office of the President.  Si Aldevera ay nagsilbing abogado ng Kingdom of Jesus Christ ni Pastor Apollo Quiboloy, na kaibigan ni Duterte. —",Inihayag ng Malacañang nitong Martes ang mga bagong itinalagang opisyal ni Pangulong Rodrigo Duterte kabilang ang mga mamumuno sa National Anti-Poverty Commission (NAPC) at Presidential Commission for the Urban Poor (PCUP).,"Nobyembre 6, 2018 11:11pm GMT+08:00",https://www.gmanetwork.com/news/balitambayan/balita/673787/duterte-nagtalaga-ng-mga-bagong-pinuno-ng-napc-at-pcup/story/
Magtiyuhin sa QC arestado matapos mahulihan ng shabu,"Arestado ang magtiyuhing drug suspects sa Quezon City nang mahulihan ng anim na sachet ng shabu na nagkakahalaga ng P70,000 sa ilalim ng Oplan Sita ng pulis-QC.  Iniulat ng ""Unang Balita"" nitong Miyerkoles ng umaga na nasakote ang dalawa sa loob ng Salaam Compound sa Barangay Culiat.  Ayon sa mga pulis, aabot sa 20 hanggang 25 gramo ng hinihinalang shabu ang nakumpiska mula sa mga suspek tinatayang nagkakahalaga mula P60,000 hanggang P70,000.  Sinita umano ng mga pulis ang dalawang magkaangkas sa motorsiklo dahil walang suot na helmet ang isa sa kanila.  Nang hanapin ng mga pulis ang papeles ng motor, wala umanong maipakita ang dalawa ng mga dokumento.  At nang kapkapan ang dalawa, nahulihan ang mga ito ng tig-tatlong sachets ng hinihinalang shabu.  Base sa mga mensahe sa cellphone na nakuha sa isang suspek, natuklasang drug courier ito.  Mariing itinanggi ng dalawa na sa kanila ang droga na nakuha mula sa kanila ng mga pulis.  Mahaharap ang dalawa sa kasong paglabag sa comprehensive dangerous drugs act.","Arestado ang magtiyuhing drug suspects sa Quezon City nang mahulihan ng anim na sachet ng shabu na nagkakahalaga ng P70,000 sa ilalim ng Oplan Sita ng pulis-QC.","Nobyembre 7, 2018 9:32am GMT+08:00",https://www.gmanetwork.com/news/balitambayan/balita/673824/magtiyuhin-sa-qc-arestado-matapos-mahulihan-ng-shabu/story/
"4 binatilyo, timbog matapos manghablot ng cellphone","Timbog ang apat na binatilyo matapos umanong manghablot ng cellphone ng isang babaeng pasahero ng jeep sa Tondo, Maynila.  Sa ulat ni Vonne Aquino sa ""Balitanghali"" nitong Miyerkules, makikita sa kuha ng CCTV ang apat na kabataang nagkukumpulan sa gilid ng kalsada sa Juan Luna Street.  Tila pasimple nilang sinisilip ang bawat dumaraang jeep. Maya-maya, naghiwa-hiwalay na ang mga menor de edad. Ilang saglit pa ay nakunan nang kumakaripas ng takbo ang isa sa kanila.  Sa isa pang CCTV, nakunan din ang dalawa pang tumatakbo. Nahablot na pala ng mga kabataan ang cellphone ng biktima mula sa bintana ng jeep.  Napilitan daw ang biktima na habulin ang mga binatilyong snatcher dahil ipinahiram lang sa kanya ang dala niyang cellphone.  Isinakay siya ng isang nagmagandang-loob na tricycle driver at nasukol nila ang dalawa sa mga suspek sa Old Torres Street, sa tulong na rin ng ilang residete roon. Naaresto naman ng mga pulis sa follow-up operation ang dalawa pa nilang kasamahan.  Nang nasa presinto na, nagturuan ang mga suspek kung sino ang pasimuno. Aminado naman silang ninakaw nila ang cellphone para may perang mapaghati-hatian pero unang beses pa lang daw nilang ginawa ang naturang krimen.  Nabawi ng biktima ang nahablot na cellphone pero desidido siyang magsampa ng reklamo laban sa apat na suspek.  ""Sasampahan natin sila ng reklamo, kukuhanan lang natin sila ng discernment sa DSWD (Department of Social Welfare and Development) at saka ipa-file natin 'yung case sa kanila,"" ayon kay Sr. Insp. Ness Vargas, chief PIO ng Manila Police District Station 7.  Ayon sa mga pulis, marami pang kabataan ang miyembro ng grupong ito na sangkot sa panghahablot ng cellphone sa lugar.","Timbog ang apat na binatilyo matapos umanong manghablot ng cellphone ng isang babaeng pasahero ng jeep sa Tondo, Maynila.","Nobyembre 7, 2018 4:50pm GMT+08:00",https://www.gmanetwork.com/news/balitambayan/balita/673903/4-binatilyo-timbog-matapos-manghablot-ng-cellphone/story/
"2 pulis, inakusahan ng panggagahasa ng inarestong babae sa QC","Arestado ang dalawang pulis mula sa Quezon City Police District matapos umanong manggahasa ng isang babaeng inaresto nila, ayon sa ulat ni Cesar Apolinario sa Balitanghali nitong Miyerkoles.  Kinilala ang dalawa na sina PO1 Jayson Portugues at PO1 Severiano Montalban na kapwa nakadestino sa QCPD Station 4 sa Novaliches.  Inaresto ang dalawa matapos dumulog sa tanggapan ng National Capital Region Police Office (NCRPO) ang 22-anyos na biktima ilang araw matapos ang insidente.  Sa kahiwalay na ulat sa News TV Live, iniharap ang dalawa kay National Capital Region Police Office chief Director Guillermo Eleazar sa isang press briefing sa Camp Bagong Diwa sa Taguig.  Salaysay ng biktima, pasado hatinggabi noong November 3 nang maaresto siya kasama ang lima pang babae sa isang plaza sa Novaliches dahil sa illegal gambling o paglabag sa PD 1602.  Dinala raw sila sa Quezon City General Hospital sakay ng QCPD mobile pickup na may numerong 188 para isailalim sa medical test.  Subalit sa halip na ipa-medical kasama ng iba pang naaresto, pinaiwan daw sa sasakyan ang biktima.  Ginahasa umano siya ng dalawang pulis sa  madilim na bahagi ng parking lot ng ospital.  Matapos ang panghahalay, pinangakuan daw siya ng dalawang pulis na hindi na siya kakasuhan kapalit ng kanyang katahimikan.  Sa kabila nito, naglakas-loob na maghain ng reklamo ang biktima sa tulong na rin ng kanyang pamilya.  Naaresto ng mg awtoridad si Portugues habang naka-duty sa kanyang unit noong Lunes. Kusa namang sumuko noong Martes ng gabi sa mismong hepe ng QCPD Station 4 si Montalban.  Ani Eleazar, tinanggal na sa tungkulin ang dalawa na nahaharap sa kasong rape. Kasalukuyan silang nakadetine sa NCRPO habang gumugulong ang kaso. —","Arestado ang dalawang pulis mula sa Quezon City Police District matapos umanong manggahasa ng isang babaeng inaresto nila, ayon sa ulat ni Cesar Apolinario sa Balitanghali nitong Miyerkoles.","Nobyembre 7, 2018 2:39pm GMT+08:00",https://www.gmanetwork.com/news/balitambayan/balita/673871/2-pulis-inakusahan-ng-panggagahasa-ng-inarestong-babae-sa-qc/story/
"Pangatlong suspek sa pagpatay sa negosyanteng isinilid sa refrigerator, sumuko na","Sumuko na sa mga awtoridad ang pangatlong suspek sa pagpatay sa isang Filipino-Chinese na negosyanteng isinilid sa refrigerator sa Talisay City, Cebu.  Ayon sa ulat sa GMA News TV Balita Pilipinas Ngayon nitong Miyerkules, sumuko ang 30-anyos sa si Johny Banilad sa Badian Police noong Lunes ng gabi.  Martes nang mai-turnover siya sa Talisay City Police Station.  Si Johny ang panganay na kapatid ng dalawa pang suspek na sina Jay-R at Jeffrey na una nang naaresto ng mga pulis kaugnay ng krimen.  Ayon kina Jay-R at Jeffrey, si Johny ang nasa likod ng pagpatay sa 62-anyos na biktimang si Victoria Lua.  Sa palagay ng mga pulis, sumuko si Johny sa udyok na rin ng mga mismong kapatid na nasasangkot sa krimen.  Gayunpaman, iginiit ni Johny na wala siyang alam sa krimen.  Pagnanakaw pa rin ang nakikitang pangunahing motibo sa pagpatay sa negosyante.  Ayon sa Talisay City Police, maituturing nang sarado ang kaso dahil nahuli na ang tatlong magkakapatid na suspek.","Sumuko na sa mga awtoridad ang pangatlong suspek sa pagpatay sa isang Filipino-Chinese na negosyanteng isinilid sa refrigerator sa Talisay City, Cebu.","Nobyembre 7, 2018 5:02pm GMT+08:00",https://www.gmanetwork.com/news/balitambayan/balita/673905/pangatlong-suspek-sa-pagpatay-sa-negosyanteng-isinilid-sa-refrigerator-sumuko-na/story/
"DILG Sec. Año, nais na ilabas ang 'narco' list bago ang 2019 polls","Para magabayan umano ang botante, nais ni Department of Interior and Local Government Secretary Eduardo Año na ilabas sa publiko ang listahan ng mga politikong sangkot umano sa droga bago maghalalan sa May 2019. Si Pangulong Rodrigo Duterte, nagbabala naman na maaaring makaimpluwensiya sa eleksyon ang ""drug money.""  ""Gusto ko ilabas talaga 'yan [narco list] para makita ng mga tao kung sino ang dapat iboto at hindi,"" sabi ni Año nang makapanayam sa Manila Hotel nitong Martes.  Tiwala si Año na masusing nasuri ng apat na ahensiya ng pamahalaan ang mga personalidad na nasa drug list.  ""Kapag napasok ka sa drug list, well-vetted 'yan. Ang pagkakaiba lang kasi 'yung conviction sa court, it's a different thing, beyond reasonable doubt. But to the vetting, four na agencies,"" paliwanag niya.  Nanawagan din si Año sa mga partido politikal na huwag nilang isama ang mga kandidatong na nasa drug list.  Samantala, nagbabala naman si Duterte na makaimpluwensiya ang drug money sa darating na halalan.  “Tingnan mo ngayong eleksyon, makita ninyo ‘yan. Drug money will play dito,” saad ng pangulo sa Cabinet meeting sa Malacañang nitong Martes.  Hindi nagbigay ng detalye si Duterte pero nang suportahan niya ang pagpapaliban ng barangay elections noong 2016, sinabi niya na susuportahan ng mga sindikatong nasa droga ang mga politikong magbibigay ng proteksyon sa kanilang iligal na gawain.  Sa naturang pulong, sinabi ni Duterte na magpapalabas siya ng memorandum circular na nag-aatas na buhayin ang national anti-illegal drug task force.  Ang naturang task force ay bubuuin ng mga tauhan mula sa Philippine National Police, Armed Forces of the Philippines, Bureau of Customs, Philippine Coast Guard, at iba pang ahensiya ng gobyerno.  “It can provide a necessary personal complement to carry out the directive of the President to the Bureau of Customs to block the flow of illegal drugs in this country,” anang pangulo, sabay sabing ""number one threat to national security” ang droga.--","Para magabayan umano ang botante, nais ni Department of Interior and Local Government Secretary Eduardo Año na ilabas sa publiko ang listahan ng mga politikong sangkot umano sa droga bago maghalalan sa May 2019. Si Pangulong Rodrigo Duterte, nagbabala naman na maaaring makaimpluwensiya sa eleksyon ang ""drug money.""","Nobyembre 7, 2018 5:03pm GMT+08:00",https://www.gmanetwork.com/news/balitambayan/balita/673906/dilg-sec-ano-nais-na-ilabas-ang-narco-list-bago-ang-2019-polls/story/
"Mga menor de edad naglalaro ng basketball sa curfew hours, nabulabog","Nabitin sa paglalaro ng basketball ang ilang kabataan sa Makati City noong Martes ng gabi matapos nilang makita ang paparating na mga pulis. Ang dahilan ng takot ng mga menor de edad — curfew.      Ayon sa ulat ni Tina Panganiban-Perez sa GMA News “24 Oras” nitong Miyerkoles, kumaripas nang takbo ang mga bata palayo sa basketball court bago pa man makalapit sa kanila ang mga pulis.    Ang isa sa mga kabataan na nakita sa video na 13-anyos, sinabing mga ka-edad niya ang mga kasama niyang naglalaro sa basketball court.  Aminado siyang natakot silang mahuli kaya silang nagtakbuhan at hindi na raw uulit na magpapaabot ng curfew hours sa labas ng bahay.  Ayon naman kay Bernadette Sese na Chairman ng Brgy. Guadalupe Viejo, Makati City, sinaway nila at pinatayan ng ilaw sa court ang mga kabataan pero sadyang matigas ang mga ulo at bumabalik.  Kahit wala namang masamang ginagawa ang mga kabataan, hindi pa rin daw niya papayagan ang paglalaro ng basketball sa oras ng curfew.    Napag-alaman naman ng GMA News na sadyang makababalik sa basketball court ang mga kabataan anumang oras dahil sira ang gate nito.--",Nabitin sa paglalaro ng basketball ang ilang kabataan sa Makati City noong Martes ng gabi matapos nilang makita ang paparating na mga pulis. Ang dahilan ng takot ng mga menor de edad — curfew.,"Nobyembre 7, 2018 10:26pm GMT+08:00",https://www.gmanetwork.com/news/balitambayan/balita/673955/mga-menor-de-edad-naglalaro-ng-basketball-sa-curfew-hours-nabulabog/story/
"Pagiging utak umano ng ama sa pagpatay sa kaniyang mag-ina, patitibayin ng kuha sa CCTV","Nakakuha ng CCTV footage ang mga awtoridad na magpapalakas daw sa kasong isinampa nila laban sa isang padre de pamilya na siyang utak umano sa brutal na pagpatay sa kaniyang mag-ina sa Sta Rosa, Laguna noong 2016.      Sa ulat ni John Consulta sa GMA News ""24 Oras"" nitong Miyerkoles, ipinakita ang CCTV footage na nakuha malapit sa isang fast food sa Muntinlupa noong 2016 kung saan nagkita umano ang amang suspek na si Ricardo Sta. Ana, at ang dalawang suspek na sina Ramoncito Gallo at Brian Avestado.  Nauna nang nadakip sina Gallo at Avestado na umamin sa pagpatay sa mag-ina ni Sta. Ana na sina Pearl at dalawang-taong-gulang nilang anak na si Denzel.  Pinaslang ang mag-ina sa loob ng kanilang bahay sa pamamagitan ng pagpalo ng martilyo at hinalay pa ang ginang.  Matapos na madakip, inamin din ng dalawa na inupahan sila ni Sta. Ana na patayin ang mga biktima kapalit ng P60,000.  Kinumpirma ng dalawa na mula sa Laguna, nagtungo sila sa Muntinlupa at nakipagkita kay Sta. Ana sa fast food para ibigay ang kopya ng video sa pagpatay sa mga biktima at makuha ang kabuuang bayad sa ginawa nilang krimen.  ""Itong CCTV na 'to, ito yung magpapatunay o magsu-support doon sa statement ng dalawang suspect na nag-meeting sila sa isang fast food diyan sa Muntinlupa,"" ayon kay Atty. Daniel Daganzo, hepe ng NBI-Laguna District Office.  Bukod sa video, hawak na rin ng pulisya ang umano'y middleman na si Alyas Toto, na nagpakilala kay Sta. Ana sa dalawang suspek na pumatay sa mag-inang biktima.  Ayon kay Toto, personal niyang nakaharap si Sta. Ana na nagpakilalang Alyas Jeff sa isang pilahan ng tricycle sa Muntinlupa.  Sinabi umano ni Sta. Ana na mayaman ang nakatira sa bahay na papasukin at magiging bonus nila ang ano mang gamit na kanilang kukunin.  Nitong Miyerkules, isinampa nang mga awtoridad sa piskalya ang panibagong reklamong double parricide laban kay Sta. Ana bilang mastermind sa pagpatay sa kaniyang mag-ina.  Hinikayat naman ni Police Sr. Superintendent Eleazar Mata, Provincial Director, Laguna PPO, si Sta. Ana na humantad at ibigay ang kaniyang panig.  Sinisikap pa ng GMA News makuha ang pahayag ng kampo ni Sta. Ana. --","Nakakuha ng CCTV footage ang mga awtoridad na magpapalakas daw sa kasong isinampa nila laban sa isang padre de pamilya na siyang utak umano sa brutal na pagpatay sa kaniyang mag-ina sa Sta Rosa, Laguna noong 2016.","Nobyembre 7, 2018 11:26pm GMT+08:00",https://www.gmanetwork.com/news/balitambayan/balita/673958/pagiging-utak-umano-ng-ama-sa-pagpatay-sa-kaniyang-mag-ina-patitibayin-ng-kuha-sa-cctv/story/
"Menor de edad, huli sa panghahablot ng bag; ama, ‘di kinunsinte ang binatilyong anak","Dinakip ng mga awtoridad ang isang 16-anyos na lalaki na nahagip sa CCTV na dala-dala ang isang bag na tinangay niya umano mula sa isang estudyante sa Barangay  Holy Spirit, Q.C.  Ang ama ng binatilyo, hindi kinunsinte ang ginawa ng anak.  Sa ulat ni James Agustin para sa Unang Balita ng GMA News nitong Martes, sinabing nagpa-pratice noon ang estudyante sa kanilang cheering sa covered court ng barangay.  ""Nagpa-practice daw ng cheering dance 'yung mga estudyante. Ngayon nu'ng napagod na yata, kukuha siya ng tubig para uminom, napansin niya 'yung bag niya wala na,"" sabi ni Inspector Eliseo Oares, PCP 3 commander.  Kaya nang tingnan ang CCTV ng barangay, nahuli ang lalaki na pasan sa likod ang backpack at inaayos pa.  Dito na nagkasa ng follow-up operation ang mga awtoridad, at nadakip ang suspek.  Nabawi sa kaniya ang tinangay niyang gamit na naglalaman ng dalawang cellphone, relo at pera.  Inihayag ng ama ng binatilyo na nagulat siya sa ginawa ng anak, pero hindi niya ito kukunsintihin.  ""Ang dahilan niyan sa barkada 'yan. Tapos 'yung natututo sa mga 'pag may patay sa sugal-sugal na nangyayari 'yang ganiyan,"" sabi ng ama ng menor de edad.  Posibleng malagay sa pangangalaga ng DSWD ang binatilyo, bagay na tinanggap ng ama.  ""Sa biktima, kung marinig man niya ako ... nanghihingi na ako ng sorry kasi wala naman nawala sa gamit nila, kasi ako, ayaw ko maging [kunsintidor] sa anak ko,"" sabi pa ng tatay.  Nagbigay-paalala ang pulisya na gabayan ng mga magulang ang kanilang mga anak para maiwasan nilang gumawa ng labag sa batas.","Dinakip ng mga awtoridad ang isang 16-anyos na lalaki na nahagip sa CCTV na dala-dala ang isang bag na tinangay niya umano mula sa isang estudyante sa Barangay  Holy Spirit, Q.C.","Oktubre 16, 2018 1:12pm GMT+08:00",https://www.gmanetwork.com/news/balitambayan/balita/671397/menor-de-edad-huli-sa-panghahablot-ng-bag-ama-di-kinunsinte-ang-binatilyong-anak/story/
"Pulis, patay sa pamamaril sa Quezon City","Patay ang isang pulis-Quezon City sa pamamaril nitong Miyerkoles ng gabi ng mga nakamotorsiklong salarin.    Sa ulat ng ""Unang Balita"" nitong Huwebes, kinilala ang biktima na si PO3 Rupino Gapis, na pinagbabaril sa kahabaan ng V. Luna Street sa Barangay Malaya dakong alas-otso ng gabi.  Ayon sa mga nakasaksi, sinundan ng mga nakamotorsiklo ang puting SUV ni Gapis at nang huminto ang mga sasakyan, biglang bumaba ang gunman sa motorsiklo, nilapitan ang biktima ang malapitang pinagbabaril.  Hindi agad nakuha sa loob ng sasakyan si Gapis dahil naka-lock ang mga pinto nito. Hindi na siya nakaabot na buhay sa ospital.  Pahayag ni Chief Superintendent Joselito Esquivel, Jr. ng Quezon City Police District, hindi umano agad na naitakbo sa ospital ang biktima dahil nahirapan ang mga awtoridad na makapasok sa sasakyan.  Ayon kay Esquivel, nakatalaga si Gapis sa District Headquarter Support Unit sa Camp Karingal.  Nakuha sa sasakyan ng biktima ang mga ID, baril, mga bala, posas at P300,000.  Patuloy pang iniimbestigahan ang insidente, ayon kay Esquivel.",Patay ang isang pulis-Quezon City sa pamamaril nitong Miyerkoles ng gabi ng mga nakamotorsiklong salarin.,"Nobyembre 8, 2018 9:17am GMT+08:00",https://www.gmanetwork.com/news/balitambayan/balita/673983/pulis-patay-sa-pamamaril-sa-quezon-city/story/
"94-anyos na si Enrile, tatakbo muling senador sa 2019","Sa edad na 94, nais pa rin ni dating Senate President Juan Ponce Enrile na muling tumakbong senador sa darating na 2019 midterm elections. Kapag nanalo, mayroon siyang anim na taong termino muli bilang mambabatas.  “Yes, my lawyers will be filing my certificate of candidacy this afternoon,” sabi ni Enrile sa panayam sa telepono ng GMA News Online nitong Martes.  Tatakbo umano bilang independent candidate si Enrile.  “I’m an independent. Puno na ang ticket ng mga partido,” saad niya sabay sabing ikakampanya niya ang ilang kandidato.  “I would like to promote the candidacy of some people. I would make my own ticket, I will campaign for some people. If I’m going to go around the country, might as well campaign for other candidates,” ayon kay Enrile.  Gayunman, tumanggi si Enrile na sabihin ang mga kandidato na kaniyang ikakampanya.  Ayon kay Enrile, gusto niyang ipaliwanag sa mga tao ang mga isyung lumalabas ngayon sa bansa tulad ng mataas na presyo ng petrolyo, inflation, federalism, at ano ang hinaharap ng Pilipinas at mundo sa darating na panahon.  “I would like people to understand the debatable issues. For instance, bakit tumataas ang presyo ng gasolina? Bababa pa ba ‘yan? Bakit nagkakaroon tayo ng inflation na ganito? Meron pa bang remedyo diyan? Itong federalismo ay makabubuti ba sa atin o magkakaroon tayo ng problema? Ano ba ang hinaharap ng bayan natin sa mundo? Ano ang haharapin ng buong mundo sa siglo na ito,” paliwanag niya.  Naging senador si Enrile sa loob ng apat na termino. Una noong 1987 hanggang 1992, sumunod noong 1995-2001, ikatlo naman mula noong 2004-2010 at panghuli noong 2010-2016.  Kasalukuyang nakalalaya sa bisa ng piyansa si Enrile kaugnay sa kinakaharap na plunder at graft case sa Sandiganbayan bunga ng umano'u maanolyang paggamit niya sa kaniyang pork barrel funds.  Samantala, sinabi naman ni Senate President Vicente Sotto III, senior council leader ng Nationalist People’s Coalition, na posibleng suportahan nila ang kandidatura ni Enrile.  “We will most probably, I will surely endorse him,” sabi ni Sotto sa text message. —","Sa edad na 94, nais pa rin ni dating Senate President Juan Ponce Enrile na muling tumakbong senador sa darating na 2019 midterm elections. Kapag nanalo, mayroon siyang anim na taong termino muli bilang mambabatas.","Oktubre 16, 2018 4:01pm GMT+08:00",https://www.gmanetwork.com/news/balitambayan/balita/671420/94-anyos-na-si-enrile-nais-na-tumakbong-senador-sa-2019/story/
"Pagsirit sa presyo ng mga bilihin, inaasahang sasagad sa Oktubre at bababa na sa Nobyembre","Inaasahan ng isang miyembro ng Monetary Board na posibleng sumagad na sa Oktubre ang pagsirit sa presyo ng mga bilihin bago unti-unting bumaba ang inflation simula sa Nobyembre.  “If you look at the increase from one month to the next ... in all likelihood, at the latest, peaked already by this month and start going down starting November,” sabi ni Monetary Board Member Felipe Medalla sa pulong balitaan na ginanap sa Maynila nitong Martes.  Mula sa 6.4 percent noong Agosto, nitong Setyembre ay umabot sa 6.7 percent ang inflation na dulot umano ng pagtaas ng presyo ng pagkain, petrolyo at mga non-alcoholic beverages.  Ang Monetary Board ay ang policy-setting body ng Bangko Sentral ng Pilipinas.  Isa sa inaasahang makatutulong para mapababa ang presyo ng mga bilihin ay ang panukalang rice tariffication law para alisin ang quantitative restrictions (QRs) upang mapayagan ang mga pribadong sektor na makapag-angkat ng bigas.  Nais ng pamahalaan na dumagsa sa merkado ang maraming bigas para mababa ang presyo nito.  Nauna nang inihayag ng Department of Finance (DOF) na ang mataas na presyo ng bigas ang may malaking kontribusyon sa mataas na inflation rate nitong Setyembre.  “In all likelihood, without rice tariffication, average inflation year-on-year next year will be at 4 percent,” sabi ni Medalla.  Hindi pa naglalabas ang BSP ng kanilang inflation forecast para sa Oktubre, habang sa Nobyembre 6 naman ilalabas ng Philippine Statistics Authority ang kanilang datos sa inflation.    Samantala, ibinaba naman ng economic managers ni Pangulong Duterte ang kanilang inaasahang paglago ng ekonomiya ngayong taon dahil umano sa mga hindi inaasahang pangyayari sa kalakalan sa daigdig.  Ayon kay Budget Secretary Benjamin Diokno, tumayong chairman ng inter-agency Development Budget Coordination Committee (DBCC), mula sa dating gross domestic product (GDP) target na 7.0 hanggang 8.0 percent, ibinaba ito sa 6.5 hanggang 6.9 percent.  “The GDP growth target range has been adjusted from 7.0 to 8.0 percent to 6.5 to 6.9 percent for 2018, while the growth targets for 2019 to 2022 remain unchanged,” dagdag ng kalihim.  Ayon naman kay Finance Secretary Carlos Dominguez III na nasa pulong balitaan din, “We have to all realize that we are living in a very different world now. Six months ago, there were only rumors or war, trade war.”  “Starting in May, trade war has actually begun and escalated, adding a large measure of uncertainty into the world economic picture, therefore prices of oil have risen very steeply,” paliwanag pa niya. --",Inaasahan ng isang miyembro ng Monetary Board na posibleng sumagad na sa Oktubre ang pagsirit sa presyo ng mga bilihin bago unti-unting bumaba ang inflation simula sa Nobyembre.,"Oktubre 16, 2018 8:27pm GMT+08:00",https://www.gmanetwork.com/news/balitambayan/balita/671460/pagsirit-sa-presyo-ng-mga-bilihin-inaasahang-sasagad-sa-oktubre-at-bababa-na-sa-nobyembre/story/
"5-anyos na bata natagpuang patay sa balon sa Pila, Laguna","Wala nang buhay ang limang taong gulang na si Janessa Pillas nang matagpuan sa isang balon sa bayan ng Pila sa Laguna.  Ayon sa ulat ni Emil Sumangil sa GMA 24 Oras nitong Martes, nawala raw ang biktima noong hapon ng Linggo.  Sa balon na nakita ng kanyang pamilya ang kanyang bangkay, makalipas ang kalahating oras.  Hinala ng pamilya ng bata, nadulas ang biktima habang papauwi sa kanilang bahay kaya nahulog at nalunod sa walang takip na balon.  Ang balon daw na ito ang pinagkukunan ng tubig ng mga residente roon.  Ikatlong insidente na raw ito na may batang nalunod sa naturang balon.  Wala pang pahayag ang may-ari ng balon pero pababakuran na raw ito ng barangay para sa kaligtasan ng mga residente.",Wala nang buhay ang limang taong gulang na si Janessa Pillas nang matagpuan sa isang balon sa bayan ng Pila sa Laguna.,"Oktubre 16, 2018 9:15pm GMT+08:00",https://www.gmanetwork.com/news/balitambayan/balita/671465/5-taong-bata-natagpuang-patay-sa-balon-sa-pila-laguna/story/
"BOC collector, ibinunyag na may 'laman' ang nakalabas na mga magnetic lifter","Iginiit ng isang deputy collector ng Bureau of Customs (BOC) na nakita niyang ""may laman"" ang mga magnetic lifter nang idaan sa x-ray machine ng aduana at kinalaunan ay nakitang inabandona sa isang bodega sa Cavite. Hinala ng Philippine Drug Enforcement Agency, na shabu ang laman ng mga lifter na aabot sa P6.8 bilyon ang halaga; pero taliwas ang paniwala rito ng pinuno ng BOC.  Sa panayam ng Dobol B sa News TV nitong Miyerkoles, kay Attorney Ma. Lourdes Mangaoang, Deputy Collector for Operations and Assistant Project Manager of CMTA PMO, sinabi nito na nakita niya sa imahe ng x-ray scan na tila may ulap sa loob ng mga lifter na indikasyon na may laman ito.  Kumpara umano sa isang lifter na dumating noong Agosto 13 na malinaw ang loob nang isalang sa X-ray scan,  kapansin-pansin umano na may tila ulap sa bahagi ng mga lifter na nakita kinalaunan sa General Mariano Alvarez, Cavite.  ""'Yung X-ray natin kaya niyang mag-penetrate ng 11 inches of steel. Pumunta po ako sa Cavite, mineasure ko ang kapal niya, one and a half inches lang siya. Kitang-kita, kaya nga kitang-kita eh... You don't have to be an expert, you don't have to be an X-ray operator, you, an ordinary person can see (na) may laman 'yan (magnetic lifters),"" giit ni Mangaoang.  Pero dati nang sinabi ni BOC Commissioner Isidro Lapeña na walang laman ang mga lifter at walang nakitang latak ng droga nang isagawa ang pagsusuri sa mga bakal.  Ang pahayag ni Lapeña ay kontra sa paniwala naman ni PDEA chief Aaron Aquino, na nagsabing may droga ang mga lifter dahil umupo ang kanilang aso nang ipaamoy nila ito.  Bukod dito, may mga lifter din na unang nasabat na nakitang may lamang droga.  Sabi ni Mangaoang, ""Alam niyang (Lapeña) may alam ako, at alam niyang may laman, dahil... binigyan ko siya ng kopya ng X-ray image. Sabi ko, 'Sir, ito po ang klarong image... at kitang-kita po may laman yan.' Binigay ko sa kaniya ang kopya,"".  Pero sa kabila nito, wala raw ginawang aksyon si Lapeña.  ""Pinipilit niya talaga na wala. 'Yun ang statement na ini-issue niya. Pero pinapabayaan niya 'yung mga tao niya na magsalita, sinasabing walang laman, pero siya mismo, nagsasabi na walang laman 'yan despite after the fact na sinabi ko sa kaniya, 'May laman 'yan, sir, imbestigahan mo,'"" giit ng opisyal.  ""Ito shabu, wala siyang aksyon. Nagtataka ako bakit wala siyang aksyon. Shabu 'yan eh! Bakit wala siyang ni-relieve?"" patuloy ni Mangaoang.  Hinala pa niya, sadyang pinalusot ang mga kargamento na hinihinalang may laman na droga.  ""Noong una, ang tingin ko napalusutan sila. Pero after akong makinig sa mga istorya nila, sa mga kuwento nila, I am convinced, pinalusot ito,"" saad niya.  Naniniwala si Mangaoang na nakita na rin ni Pangulong Rodrigo Duterte ang mga larawan ng X-ray scan sa mga lifter sa pamamagitan ni BOC Intelligence Group Deputy Commissioner Ricardo Aquino.  ""At that time na lumabas ito sa media, wala pang ebidensyang napapakita kay Pangulo. Pero ang pagkakaalam ko in-explain na po ni Director General Aaron Aquino kay Pangulo at nagpresenta siya ng mga ebidensya at pati po itong image na ito, nakarating na rin po kay Pangulo. Kaya tahimik si Pangulo ngayon dahil sa totoo lang, ang pagkaka-alam ko din po, alam na ni Pangulo na may laman talaga 'yan,"" sabi ni Mangaoang.  Bago nito, nagpahayag si Duterte na ""pure speculation"" lang at walang patunay na may lamang droga ang mga lifter.  Hindi pa nakukuha ang reaksyon ni Lapeña kaugnay sa mga sinabi ni Mangaoang.—","Iginiit ng isang deputy collector ng Bureau of Customs (BOC) na nakita niyang ""may laman"" ang mga magnetic lifter nang idaan sa x-ray machine ng aduana at kinalaunan ay nakitang inabandona sa isang bodega sa Cavite. Hinala ng Philippine Drug Enforcement Agency, na shabu ang laman ng mga lifter na aabot sa P6.8 bilyon ang halaga; pero taliwas ang paniwala rito ng pinuno ng BOC.","Oktubre 17, 2018 4:25pm GMT+08:00",https://www.gmanetwork.com/news/balitambayan/balita/671562/boc-collector-ibinunyag-na-may-laman-ang-nakalabas-na-mga-magnetic-lifter/story/
"Pamasahe sa jeep, magiging P10 na","Inaprubahan na ng Land Transportation Franchising and Regulatory Board (LTFRB) ang petisyon ng transport groups na itaas sa P10 ang minimum fare sa mga pampasaherong jeepney. Pero sabi ng Department of Transportation-LTFRB, hindi pa puwedeng ipatupad ng mga tsuper ang bagong singil.  Sa nakuhang kopya ng GMA News Online nitong Miyerkules sa desisyon ng LTFRB, nakasaad na, ""grant the petition for a fare increase, to make permanent the provisional fare increase of P1 granted on July 6, 2018 and an additional P1 for the first four kilometers or a minimum fare of P10 from the original fare of P8.""  Ang naturang desisyon ay pinirmahan nina LTFRB chairman Martin Delgra III, at Board Members Ronaldo Corpus at Aileen Lizada.  Pero mayroong ""dissenting opinion"" sa Lizada kaugnay sa desisyon.  Nilinaw naman ng Department of Transportation-LTFRB,  na hindi pa opisyal ang desisyon ng LTFRB kaya hindi pa puwedeng ipatupad ng mga tsuper.  ""We regret that a document was leaked even before it was certified as official. Please be informed that the LTFRB will release an official copy once the document is signed by the LTFRB Executive Director and is marked as docketed,"" sabi ng DOTr-LTFRB.  ""We request the drivers to wait until the LTFRB releases the official document on the fare hike before charging any additional fare,"" dagdag nito.  Ang desisyon ng LTFRB ay mula sa mga inihaing petisyon ng Federation of Jeepney Operators and Drivers Association of the Philippines, Alliance of Concerned Transport Organization of the Philippines, Land Transportation Organization of the Philippines, Alliance of Transport Operators and Drivers Association of the Philippines, Pangkalahatang Sanggunian Manila and Suburb Drivers Nationwide Inc.—","Inaprubahan na ng Land Transportation Franchising and Regulatory Board (LTFRB) ang petisyon ng transport groups na itaas sa P10 ang minimum fare sa mga pampasaherong jeepney. Pero sabi ng Department of Transportation-LTFRB, hindi pa puwedeng ipatupad ng mga tsuper ang bagong singil.","Oktubre 17, 2018 6:14pm GMT+08:00",https://www.gmanetwork.com/news/balitambayan/balita/671588/pamasahe-sa-jeep-magiging-p10-na/story/
"Pulis Maynila, hinimatay matapos mag squat-thrust sa utos ng opisyal","Isang pulis Maynila ang isinugod sa ICU ng isang ospital matapos siyang utusang mag-squat thrust dahil hindi niya kilala ang opisyal na sinaluduhan niya.  Ayon sa ulat ni Ian Cruz sa ""State of the Nation with Jessica Soho"", nakaka-apat pa lang na squat thrust si SPO3 Mario Asilo ay nahilo na ito.  Sampung squat thrust daw ang pinapagawa ng opisyal ng MPD-SWAT na si Chief Inspector Reynante Parlade.  ""Diumano, 'yung victim habang naglalakad siya, pass by siguro dun sa grupo ng mga officers at di siya naka-render ng salute,"" sabi ni Superintendent Carlo Magno Manuel, hepe ng Police Community Relations ng MPD.  ""So ang nagyari as a form of ano, pinag-squat thrust yata siya,"" dagdag pa niya.  May sakit daw sa puso ang MPD detective.  Sabi ni Asilo, Lunes ng hapon ng pumunta siya sa opisina ng SWAT upang kumuha ng report.  Dinaanan daw niya ang isang grupo ng mga pulis at sumaludo siya matapos makita ang uniporme ng isang opisyal.  Paglabas ni Asilo sa opisina ay kinausap siya ni Parlade at dalawa pa nitong kasama.  Tinanong ni Parlade kung kilala siya ni Asilo. Sinabi daw ni Asilo na hindi niya kilala ang opisyal.  Nasa regular na silid na si Asilo ngunit hinahanda na siya para sa isang heart bypass surgery.",Isang pulis Maynila ang isinugod sa ICU ng isang ospital matapos siyang utusang mag-squat thrust dahil hindi niya kilala ang opisyal na sinaluduhan niya.,"Oktubre 17, 2018 9:49pm GMT+08:00",https://www.gmanetwork.com/news/balitambayan/balita/671604/pulis-maynila-hinimatay-matapos-mag-squat-thrust-sa-utos-ng-opisyal/story/
Mga pasahero sumali sa diskusyon ng hinuling UV Express driver at traffic enforcer,"Pagaaralan ng mga awtoridad ang na-hulicam na pagtatalo ng isang UV Express driver at mga traffic enforcer ng Makati Public Safety Department na pumara sa kanya sa may Ayala Avenue sa Makati City.  Ayon sa ulat ni Dano Tingcungco sa ""24 Oras"" nitong Huwebes, tiniketan si Rommel Sincero dahil umano sa ""illegal terminal""  kahit hindi pa ito nakakalayo sa loading area.  Inireklamo rin ng driver na hiningi muna ng mga awtoridad ang kanyang lisensya bago pa sinabihan kung ano ang kanyang violation.  Nang makita ng MPDS ang video, ipapatawag daw nila ang mga opisyal. Paliwanag ni Erik Bautista, ang OIC ng MPSD: ""Once you apprehend, automatically, you have to tell the driver kung ano a'yung violations siya. I-e-explain mo lahat before you get the license.""  Titignan din daw ng MPSD ang ruta at prankisa ng UV Express.  Sa video, makikitang tinatanggi ni Sincero ang paratang ng isang enforcer na nagsakay siya ng pasahero sa sinasabi nilang no-loading area.  ""Na sa tamang lugar po ako. Doon ako nagsakay sa loading area,"" giit ng driver.  Maya't maya, iginiit ng isa pang enforcer na may barker daw ang UV Express at ginawa nila umanong terminal ang lugar. Itinanggi rin ito ni Sincero.  Maririnig na namagitan na ang ilan sa mga pasahero sa at sinabing may problema sa paninita nila sa driver.  Giit ng isang babae: ""(Kung) bawal sumakay dito sir, sa'n kami sasakay?...Sa'n niyo kami papasakayin? Sa unloading po ba?""  Sa video, makikitang naglabas rin ng cellphone ang isang enforcer at kinuhanan ng video ang driver.",Pagaaralan ng mga awtoridad ang na-hulicam na pagtatalo ng isang UV Express driver at mga traffic enforcer ng Makati Public Safety Department na pumara sa kanya sa may Ayala Avenue sa Makati City.,"Oktubre 18, 2018 11:26pm GMT+08:00",https://www.gmanetwork.com/news/balitambayan/balita/671731/mga-pasahero-sumali-sa-diskusyon-ng-hinuling-uv-express-driver-at-traffic-enforcer/story/
"51 Tsino na sangkot daw sa ilegal na mga negosyo, arestado ng BI","Umabot sa  51 na Chinese nationals ang nahuli sa magkakahiwalay na operasyon ng Bureau of Immigration (BI) Fugitive Search Unit at Chinese Interpol sa Makati , Muntinlupa at Pasay.  Ayon sa ulat ni John Consulta sa ""24 Oras"",  limang condo units sa Makati ang pinasok ng mga operatiba kung saan 30 dayuhan ang inaresto dahil sa iba’t ibang uri ng cyberfraud transactions.  Sa Alabang naman, nahuli sa akto ang 16 anim na Chinese nationals habang abala ang mga ito  sa kanilang illegal gambling operations sa loob ng isang exclusive na subdivision.  Ayon sa BI, ilang buwan nang nirerentahan ng mga dayuhan ang mansyon at nag-ooperate  umano ng online gambling na mahigpit namang pinagbabawal sa China.  Nahuli rin ang anim na Chinese fugitives sa loob ng isang five star hotel sa Pasay City na ilang buwan nang tinutuluyan ng mga dayuhan.  Ang nasabing hotel ay ginawang sentro ng kanilang online economic fraud activities.  Nakumpiska sa mga suspek ang samu’t saring gadgets tulad ng laptops, mobile wi-fi connection, access cards at digital data na magiging ebidensya laban sa kanila.  Tumangging magbigay ng pahayag ang mga dayuhan sa magkakasunod na operasyon.","Umabot sa  51 na Chinese nationals ang nahuli sa magkakahiwalay na operasyon ng Bureau of Immigration (BI) Fugitive Search Unit at Chinese Interpol sa Makati , Muntinlupa at Pasay.","Oktubre 17, 2018 10:46pm GMT+08:00",https://www.gmanetwork.com/news/balitambayan/balita/671610/51-tsino-na-sangkot-daw-sa-ilegal-na-mga-negosyo-arestado-ng-bi/story/
"Pulis na nanapak ng tanod sa Maynila, inireklamo","Nahaharap sa reklamo ang isang pulis matapos niya umanong sapakin ang isang barangay tanod sa Malate nitong Huwebes ng gabi, ayon sa ulat ni Vonne Aquino sa Unang Balita.  Reklamong physical injury ang isinampa laban kay PO1 Ariel Villapaña, na naglabas pa raw ng baril bagama't hindi naman niya tinutukan ang biktima.  Nagsimula umano ang alitan nang patagayin ang biktima ng kapatid ni Villapaña.  ""Pagtagay ko, sinabihan ako ng kuya niya, 'Adik ka ba?' E di sinabi ko sa kanya, sa kapatid niya, kay Chris…. Chris hindi ako adik.’ Sigarilyo nga hindi ako marunong,"" anang biktima.  “Ayun, ang sagot niya ho, 'Sinong minumura mo?' Sagot ng nanay niya, 'Yung adik.' Pagtapos nun pumasok na po ako sa looban,"" dagdag niya.  Nang lumabas ang tanod para bumili ng beer, dito na siya kinumpronta ng pulis.  Sa kuha ng CCTV, makikitang tinulak ng pulis ang tanod, na napaluhod at napaatras.  Wala si Villapaña sa kanilang bahay nang puntahan ng GMA News para hingin ang kanyang panig. Dinepensahan naman siya ng kanyang inang si Lina Villapaña, na nagsabing inambahan daw ng tanod ng bote ang kanyang anak kaya ito sinapak.  Iniimbestigahan na ngayon ng Manila Police District ang insidente. —","Nahaharap sa reklamo ang isang pulis matapos niya umanong sapakin ang isang barangay tanod sa Malate nitong Huwebes ng gabi, ayon sa ulat ni Vonne Aquino sa Unang Balita.","Oktubre 19, 2018 10:02am GMT+08:00",https://www.gmanetwork.com/news/balitambayan/balita/671756/pulis-na-nanapak-ng-tanod-sa-maynila-inireklamo/story/
"Fetus, natagpuan sa tambak ng basura sa Maynila","Natagpuang naka-plastic ang isang fetus sa isang tambak ng basura sa Claro M. Recto Avenue sa Maynila, na tinatayang nasa lima hanggang anim na buwang gulang.  Sa ulat ni Vonne Aquino sa GMA News ""Balitanghali"" nitong Huwebes, sinabing naglalakad si Domingo Dizon noon nang mamataan niya ang fetus.  ""Natanaw ko po sa may tabi ng basurahan, naka-plastic, nakabuyangyang na po siya, nakita ko po na fetus, kaya po binuhat ko po. Tapos tinanong ko po doon sa mga nag-a-ano doon kung saan po 'yung malapit na police station,"" saad ni Dizon.  Matapos nito, dinala ang fetus sa MPD Station 11.  Base sa imbestigasyon, walang  nakakita kung sino ang nag-iwan sa fetus.   ""Sana po hindi po niya ginawa 'yan dahil konsensiya niya 'yan,"" ayon pa kay Dizon.  Nasa punerarya na ngayon ang fetus matapos mag-imbestiga ng mga awtoridad.","Natagpuang naka-plastic ang isang fetus sa isang tambak ng basura sa Claro M. Recto Avenue sa Maynila, na tinatayang nasa lima hanggang anim na buwang gulang.","Oktubre 18, 2018 3:27pm GMT+08:00",https://www.gmanetwork.com/news/balitambayan/balita/671679/fetus-natagpuan-sa-tambak-ng-basura-sa-maynila/story/
"Lalaki, patay sa pamamaril sa Maynila","Patay sa pamamaril ang isang hindi pa nakikilalang lalaki sa Maynila, maaga nitong Biyernes.  Sa ulat ng ""Unang Balita,"" sinabing nangyari ang pamamaril sa port area nitong madaling-araw at wala pang pagkakilanlan ang biktima na tinatayang nasa 22 hanggang 25 anyos.  Sa inisyal na imbestigasyon ng mga pulis, nakarinig umano ng mga putok ang mga residente ng Barangay 650, at maya-maya pa'y nakita na lamang nila ang nakahandusay na katawan ng biktima na may tama ng bala sa noo.  Iniimbestigahan na ng mga pulis kung sino at kung ano ang motibo ng salarin.","Patay sa pamamaril ang isang hindi pa nakikilalang lalaki sa Maynila, maaga nitong Biyernes.","Oktubre 19, 2018 10:28am GMT+08:00",https://www.gmanetwork.com/news/balitambayan/balita/671759/lalaki-patay-sa-pamamaril-sa-maynila/story/
Estudyante nahulihan ng marijuana na nakasiksik sa kanyang underwear,"Nahulihan ng marijuana ang isang estudyante pagkatapos makipaghabulan sa mga tanod noong Huwebes ng gabi sa Quezon City.  Ayon sa ulat ni James Agustin sa ""Unang Balita,"" rumoronda ang mga tanod ng Barangay Sacred Heart nang mapansin nila ang estudyante na kinilalang si Jairus Quenobeba, 19, na may kahina-hinalang kilos.  “Napansin namin siya na parang iba. Pasilip-silip sa mga sasakyan, kaya kinausap ng mga Barangay Public Safety Officer (BPSO) o tanod naming,” kwento ng barangay chairman Camille Malig David.  Tumakbo raw si Quenobeba nang sitahin siya ng mga tanod.  Nakuha naman sa CCTV ang habulan ng suspek at ng mga tanod sa kalsada ng Scout Fuentebella at Scout Rallos.  Aminado naman ang suspek na isang Grade 9 student na sa kanya nga ang nakumpiskang marijuana.  “Para po siya sa asthma ko... ‘pag naglalaro ng basketball,” paliwanag ni Quenobeba.  Haharap ang suspek sa kasong paglabag sa Comprehensive Dangerous Drugs Act of 2002 or Republic Act No. 9165.",Nahulihan ng marijuana ang isang estudyante pagkatapos makipaghabulan sa mga tanod noong Huwebes ng gabi sa Quezon City.,"Oktubre 19, 2018 10:15am GMT+08:00",https://www.gmanetwork.com/news/balitambayan/balita/671757/estudyante-nahulihan-ng-marijuana-na-nakasiksik-sa-kanyang-underwear/story/
"Apat, arestado sa umano'y drug den sa QC","Inaresto ng mga awtoridad ang apat na suspek na inabutang gumagamit umano ng shabu sa isang bahay sa Quezon City nitong Lunes.  Nakilala ang mga suspek na sina Erwin Balleras, ang may-ari ng bahay, MJ Alvarez, Idelberto Tud at Erwin Cabado, ayon sa ulat sa News To Go ni James Agustin.     3 lalaki at 1 babae na bumabatak umano ng shabu sa bahay na ginagawang drug den, arestado sa Brgy. Pasong Tamo Quezon City.            Nakatanggap ng tip ang mga pulis mula sa isang concerned citizen na ang isang bahay sa Barangay Pasong Tamo ay ginagawa umanong drug den, at ang bayad ng kada gumagamit ng droga ay bente pesos.  Nagsagawa ng operasyon ang mga pulis bandang alas dos ng madaling araw.  Nakakalat pa sa lapag ang mga sachet ng hinihinalang ilegal na droga at drug paraphernalia.  Aminado si Balleras na pinapapuwestuhan niya ang bahay sa Barangay Pasong Tamo sa halagang bente pesos pero hindi raw siya nagbebenta ng shabu.  Ayon kay Mae Tagle, barangay kagawad, ilang beses na nahulihan ng droga ang nasabing lugar.  Itinanggi naman ng iba pang suspek na nahulihan sila ng droga at gumagamit sila nito.  Nakapiit sa kasalukuyan ang mga suspek sa Quezon City Police District Station 3.  Ayon sa QCPD, mahigit 800 pa ang kabilang sa drug watch list sa naturang barangay.",Inaresto ng mga awtoridad ang apat na suspek na inabutang gumagamit umano ng shabu sa isang bahay sa Quezon City nitong Lunes.,"Oktubre 22, 2018 11:48am GMT+08:00",https://www.gmanetwork.com/news/balitambayan/balita/671993/apat-arestado-sa-umano-y-drug-den-sa-qc/story/
"20% discount para sa mga solo parent, isinusulong sa QC","Isinusulong sa Quezon City ang isang panukalang ordinansa na magbibigay sa mga solo parent ng 20 percent discount sa mga restaurant at iba pang establisimiyento.  Ayon sa ulat ni Athena Imperial sa “24 Oras”, ang diskwento ay mapapakinabangan ng mga registered solo parents sa mga kainan sa lungsod tuwing unang linggo at huling linggo ng buwan.  Kasama rito ang mga cafeteria, ice cream at refreshment parlor, karinderya, fast food chain at snack center.  Ituturing na solo parent ang magulang na legally separated, annulled ang kasal, iniwan ng asawa or kahit iyong mga hindi kahit kasal basta nasa pangangalaga niya ang mga bata at mag-isa niyang itinataguyod ito.  Kasama rin sa pribelihyo ng solo parent ang mga namatayan ng asawa at may asawang nakakulong at may mental incapacity.  Solo parent din ang sinumang tumatayong head of the family at sumusuporta sa mga bata dahil sa pagkamatay o sa matagal na pagkawala ng tunay na magulang ng mga bata.  Ang nagkaanak dahil sa panggagahasa o anumang crime against chastity ay ituturing rin na solo parent.  Umaasa si Jonalyn Onas, single mom sa nakaraang 15 taon, na maipapatupad agad ang panukalang ito lalo na't mataas ang presyo ng mga pangunahing bilihin.  “Sa kagaya namin na siyempre, minsan, sapat lang naman yung pera namin di ba? So at least kapag lumabas kami... kapag may mga discount, kahit paano 'yung pera namin na sosobra, maitatabi pa namin,” ani Onas.  “Ang hirap mag-budget, lalo ngayon,” dagdag pa niya.",Isinusulong sa Quezon City ang isang panukalang ordinansa na magbibigay sa mga solo parent ng 20 percent discount sa mga restaurant at iba pang establisimiyento.,"Oktubre 19, 2018 11:14pm GMT+08:00",https://www.gmanetwork.com/news/balitambayan/balita/671824/20-discount-para-sa-mga-solo-parent-isinusulong-sa-qc/story/
"Birthday boy, sugatan matapos mabaril ng kapitbahay na naingayan umano sa videoke","Sugatan ang isang lalaki matapos mauwi sa pamamaril ang masaya sanang selebrasyon ng kaniyang kaarawan sa Intramuros, Manila.  Sa ulat ni Bam Alegre sa Unang Balita nitong Lunes, kinilala ang biktima na si Greg Fuentes.  Kuwento ng pamangkin ng biktima, nagkakasiyahan sila nang biglang dumating ang kapitbahay na si Jun Bandong at bigla na lamang sinapak si Fuentes at pinagbabaril ang bahay nito.  Dito na natamaan ang daliri ng biktima.  ""Biglang ayun nga may putok na kaming nadinig, ang dami... sunod-sunod. Siyempre natakot kami kung ano nga 'yung nangyayari sa labas, nalaman namin na 'yung tito ko 'yung pinagbabaril,"" anang pamangkin ng biktima.  Paliwanag naman ni Bandong, si Fuentes raw ang nauna at gumanti lamang daw siya ng pamamaril.  Giit niya, gusto lamang daw niyang pahinaan ang pagbi-videoke nina Fuentes at mga kainuman nito dahil may sakit ang kaniyang asawa.  ""Ang pinag-ugatan ng lahat 'yung pagbi-videoke nila sa labas, 'yung pag-iinuman sa labas ng kalsada. Ngayon may sakit 'yung misis ko, makiusap sana ko na pahinaan 'yung sounds, eh minasama nila,"" sabi ni Bandong.  Bukas naman sa pakikipag-areglo si Bandong subalit pinag-aaralan din niya kung magsasampa siya ng reklamo.  Nakatakda namang operahan sa daliri si Fuentes.","Sugatan ang isang lalaki matapos mauwi sa pamamaril ang masaya sanang selebrasyon ng kaniyang kaarawan sa Intramuros, Manila.","Oktubre 22, 2018 9:04am GMT+08:00",https://www.gmanetwork.com/news/balitambayan/balita/671985/birthday-boy-sugatan-matapos-mabaril-ng-kapitbahay-na-naingayan-umano-sa-videoke/story/
Paliwanag ng Saudi Arabia: Napatay si Khashoggi nang manlaban umano,"Nagbigay na nang pahayag ang gobyerno ng Saudi Arabia na nanlaban umano ang mamahayag na si Jamal Khashoggi  sa loob ng konsulado na naging sanhi raw ng kanyang pagkamatay.  Ito ang unang beses na  .  Dalawang linggo nang nawawala si Khashoggi pagkatapos pumasok sa konsulado ng Saudi Arabia sa Istanbul, Turkey upang mag-asikaso ng mga dokumento para sa kasal nila ng kanyang nobya.  Kilalang kritiko ng Saudi Arabia si Khashoggi.  Nagsagawa ng hiwalay na imbestigasyon ang Turkey. Ayon sa Anadolu, na pahayagan sa Turkey,  —20 empleyado ng konsulado at 25 na iba pa, kasama na ang mga dayuhan—ukol dito.  Ipinangako naman ng Amerika na  , ayon kay Sarah Sanders na tagapagsalita ng White House.",Nagbigay na nang pahayag ang gobyerno ng Saudi Arabia na nanlaban umano ang mamahayag na si Jamal Khashoggi  sa loob ng konsulado na naging sanhi raw ng kanyang pagkamatay.,"Oktubre 20, 2018 2:44pm GMT+08:00",https://www.gmanetwork.com/news/balitambayan/balita/671871/paliwanag-ng-saudi-arabia-napatay-si-khashoggi-nang-manlaban-umano/story/
"Miyembro umano ng HPG, nanghataw ng side mirror ng taxi","Kuhang-kuha sa dash cam ng isang motorista ang panghahataw sa side mirror ng taxi sa Pasay City ang isang miyembro umano ng Philippine National Police-Highway Patrol Group (PNP-HPG).  Sa ulat ni Athena Imperial sa ""Balitanghali"" nitong Linggo, makikita sa dash cam na binabagtas ng taxi owner at driver na si Joseph Barreno ang Andrew Avenue.  Maya-maya pa, itinabi niya sa gilid ng kalsada, malapit sa isang gate, ang taxi matapos niyang marinig ang wangwang.  Kwento ni Barreno, tumabi siya para paunahin sana ang convoy na nasa likod pero laking-gulat niya nang bigla na lang hampasin ng isang naka-motorsiklong escort ang side mirror ng kanyang taxi.  ""Hindi ko naman alam na papasok sila doon sa gate,"" paliwanag ng tsuper.  Bumaba siya sa taxi at lumapit sa gate para makipag-usap pero sabi raw ng gwardiya ay hintayin na lang niyang lumabas ang mga escort. Hindi na rin daw nakausap ni Barreno ang mga ito.  Ayon naman kay Chief Superintendent Roberto Fajardo, hepe ng HPG, posibleng hindi nila tauhan ang rider na nanghampas ng naturang side mirror.  ""Unang-una lahat ng motor ng HPG, may HPG seal saka may HPG markings tapos 'yung uniform ng HPG is red pipings 'yung pantalon kung PNPO ka, pag officer ka is yellow. Saka 'yung nauunang motor, hindi official motorcycle ng pulis eh,"" paliwanag ni Fajardo.  Sa kabila nito, iniimbitahan ng HPG si Barreno para maghain ng reklamo sa kanilang tanggapan kaugnay ng insidente.",Kuhang-kuha sa dash cam ng isang motorista ang panghahataw sa side mirror ng taxi sa Pasay City ang isang miyembro umano ng Philippine National Police-Highway Patrol Group (PNP-HPG).,"Oktubre 21, 2018 6:59pm GMT+08:00",https://www.gmanetwork.com/news/balitambayan/balita/671955/miyembro-umano-ng-hpg-nanghataw-ng-side-mirror-ng-taxi/story/
Alamin ang mga ka-partner ng GMA Network na maghahatid ng Eleksyon 2019,"Matapos na maghain ng certificate of candidacy (COC) ang mga kakandidato sa 2019 midterm elections, inanunsyo naman nitong Biyernes ang mga organisasyon na makakasama ng GMA Network sa paghahatid ng mga impormasyon sa gaganaping halalan.    Isinagawa sa GMA Network Center sa Quezon City sa pangunguna ni GMA Chairman and CEO Atty. Felipe L. Gozon ang pirmahan ng Eleksyon 2019 Memorandum of Agreement (MOA) kasama ang mga partners mula sa media, telecommunications, technology, academe, business and public service sectors.  ""The pace of information is quicker than ever. New ways to share facts and ideas continue to emerge. While this may be a good thing, many believe, however, that this has also helped blur the line between truth and lies. In the face of this reality, our commitment to the truth is unwavering,"" saad ni Atty. Gozon.  Binigyan-diin niya ang kahalagahan na ihatid sa publiko ang mga tunay na balita kaugnay sa halalan sa harap ng paglipana ngayon ng mga maling impormasyon.  ""Sama-sama nating 'Pusuan ang Totoo,'"" ayon pa kay Atty. Gozon.  Iginiit din niya ang kahalagahan ng magsasanib-puwersa ng iba't ibang organisasyon at grupo para sa mas mahusay na pagsubaybay at paghahatid ng tamang mga balita at impormasyon kaugnay sa halalan.  ""Walang isang organization, no matter how big, can cover everything... dahil itong eleksyon ay napakalaki, it's all over the Philippines. So kahit na gaano ka kalaki, you cannot cover anything. We need the cooperation,"" paliwanag niya.  Nagsilbing host sa paglulunsad ng ""Eleksyon 2019: Pusuan ang Totoo"" sina Vicky Morales at Mike Enriquez.  Ito ang unang pagkakataon na nagpakita sa publiko si Enriquez matapos sumailalim sa heart bypass operation noong Setyembre.  Kasama nina Atty. Gozon at GMA's President and COO Gilberto R. Duavit, Jr. sa pirmahan ng MOA ang mga pinuno ng iba't ibang sangay ng Kapuso station tulad ng GMA News TV, GMA New Media Inc. (NMI), GMA Radio (RGMA,  DZBB and WLS-FM), GMA Regional TV, GMA News Online, GMA News and Public Affairs Social Media, GMA Pinoy TV, GMA Life TV, GMA News TV International, at GMA Kapuso Foundation.  Magiging kabahagi rin ng GMA's Eleksyon 2019 coverage ang Commission on Elections (COMELEC), telecommunications giant PLDT-Smart Communications, leading media organizations Philippine Daily Inquirer (PDI), Philippine Center for Investigative Journalism (PCIJ), Inquirer.net at Catholic Media Network (CMN), election watchdogs Parish Pastoral Council for Responsible Voting (PPCRV) at National Citizens' Movement for Free Elections (NAMFREL).  Kasangga rin sa Eleksyon 2019 ang mga nangungunang unibersidad sa bansa na: University of the Philippines (UP); Polytechnic University of the Philippines (PUP); Ateneo de Manila University (ADMU); De La Salle University (DLSU); University of Santo Tomas (UST); at AMA Education System.  Sa unang pagkakataon, magiging kabahagi at katuwang ng GMA bilang regional school partners sa Luzon, Visayas at Mindanao ang ang mga unibersidad na: PHINMA-University of Pangasinan sa North Central Luzon; University of San Carlos in Cebu City; Silliman University sa Dumaguete City; West Visayas State University sa Iloilo City; Central Mindanao University sa Bukidnon; Capitol University sa Cagayan de Oro City; at Holy Cross of Davao College sa Davao City.  Kasama rin ang Philippine Entertainment Portal (PEP); Philippine Bar Association (PBA); Integrated Bar of the Philippines (IBP); at Chamber of Commerce of the Philippine Islands (CCPI).  Kabahagi rin sa digital coverage ang video-sharing platform YouTube at social media platform Twitter.  Ikinatuwa ni Comelec Commissioner Rowena Guanzon ang partnership sa GMA Network na layunin din na matulungan ang publiko sa mahusay na pagpili ng kanilang mga iboboto at malabanan ang mga lalabas na maling impormasyon sa panahon ng kampanya at halalan.  ""Natutuwa po ang Commission on Election, ang aming Chairman at mga Commissioners na kami ay naanyayahan ninyo na magkapit-bisig para sa eleksyon ng 2019. Masaya po lagi ang eleksyon ng Pilipinas pero sa ngayong eleksyon po, marami ding challenges lalo na sa voter education,"" sabi ng opisyal.  ""Isa pa pong dapat pagtulangan aside sa accurate and timely information for our voters ay labanan po natin ang fake news, kasi pati po ang Comelec, napi-fake news din. So, if we do not have truthful facts, there is no way our voters differentiate good candidates and bad candidates,"" saad ni Guanzon. —","Matapos na maghain ng certificate of candidacy (COC) ang mga kakandidato sa 2019 midterm elections, inanunsyo naman nitong Biyernes ang mga organisasyon na makakasama ng GMA Network sa paghahatid ng mga impormasyon sa gaganaping halalan.","Oktubre 19, 2018 4:43pm GMT+08:00",https://www.gmanetwork.com/news/balitambayan/balita/671789/alamin-ang-mga-ka-partner-ng-gma-network-na-maghahatid-ng-eleksyon-2019/story/
"Music video ng Grade 10 students para sa Math class, mala-'The Greatest Showman'","Aakalaing 'The Greatest Showman' ang music video na ginawa ng mga mag-aaral ng Camarines Sur National High School para sa kanilang Math class, na hanep sa editing, choreography at paglatag ng tunog.  Sa ulat ni Darlene Cay sa Unang Balita nitong Martes, sinabing ang music video ay proyekto ng Grade 10 Atlas section para sa first grading.  Ipinakita ng mga estudyante ang kanilang natutunan sa Math sa pamamagitan ng malulupit na lyrics.     Hindi naman naitago ng guro nilang si Ma'am She ang paghanga sa kaniyang mga estudyante at sinabing kulang ang salitang ""Wow!"" para sa kanilang dedikasyon at pagiging malikhain.  May mahigit 700,000 views na sa Facebook ang music video. —","Aakalaing 'The Greatest Showman' ang music video na ginawa ng mga mag-aaral ng Camarines Sur National High School para sa kanilang Math class, na hanep sa editing, choreography at paglatag ng tunog.","Oktubre 23, 2018 2:08pm GMT+08:00",https://www.gmanetwork.com/news/balitambayan/balita/672141/music-video-ng-grade-10-students-para-sa-math-class-mala-the-greatest-showman/story/
"Makati RTC, ibinasura ang mosyon ng DOJ na ipaaresto si Trillanes","Ibinasura ng Makati Judge Andres Soriano ang mosyon ng Department of Justice na ipaaresto si Senador Antonio Trillanes IV kaugnay ng kasong kudeta na kinaharap ng huli noong 2003 dahil Oakwood Mutiny pero nabasura na noong 2011.    Sa inilabas na 33-pahinang resolusyon ni Soriano nitong Lunes, nagpasya ang hukom na ibasura ng mosyon ng DOJ sa katwiran na, ""no reason to disturb the doctrine of immutability of a final and executory judgment.""  Ibinasura ang kasong kudeta laban kay Trillanes noong 2011 matapos na mabigyan ng amnestiya sa ilalim ng administrasyong Aquino.  ""Meanwhile, the law is vibrant. Jurisprudence is its lifeblood. Subsequent jurisprudence  may forge new horizons in which exceptions to the immutability of a final and executory judgment may be born,"" paliwanag ni Soriano sa resolusyon.     Acting Prosecutor General Richard Fadullon confirms Makati RTC Br 148 denies DOJ motion to arrest Trillanes, but upholds Proclamation 572; Fadullon qualifies he has yet to see actual resolution, decision was information relayed to him      ""For now, the Court finds itself powerless to disturb the said doctrine even if it had sustained the factual bases for the issuance of Proclamation No. 572,"" patungkol sa kautusan na inilabas ni Pangulong Rodrigo Duterte na nagpapawalang-bisa sa amnestiya ni Trillanes noong nakaraang buwan.  Bagaman inayunan ng hukom ang depensa ni Trillanes na sinunod niya ang mga nakasaad sa pagkuha niya ng amnestiya, wala naman daw nakitang basehan si Soriano na sabihing may nilabag na batas ang Proclamation No. 572.    Nakabinbin ngayon sa Korte Suprema ang petisyon na kumukuwestiyon sa legalidad ng naturang proklamasyon.  Ikinalugod ni Trillanes ang desisyon ng korte, bagaman inaasahan umano niya na magpapatuloy umano ang gagawing panggigipit sa kaniya ng administrasyon. —",Ibinasura ng Makati Judge Andres Soriano ang mosyon ng Department of Justice na ipaaresto si Senador Antonio Trillanes IV kaugnay ng kasong kudeta na kinaharap ng huli noong 2003 dahil Oakwood Mutiny pero nabasura na noong 2011.,"Oktubre 22, 2018 5:49pm GMT+08:00",https://www.gmanetwork.com/news/balitambayan/balita/672041/makati-rtc-ibinasura-ang-mosyon-ng-doj-na-ipaaresto-si-trillanes/story/
"Kahati sa P1.18-B Ultra Lotto jackpot prize, nurse mula sa Albay ","Kinubra na ng isa pang nanalo ang kalahati ng P1.18-bilyong premyo ng Ultra Lotto 6/58 jackpot na isang nurse na lalaki mula sa Albay.  ""Kumpleto na 'yung nag-claim dun sa Ultra Lotto Jackpot prize na  P1.18-billion. Kahapon nag-claim na yung huli, yun pangalawa na from Legaspi City, Albay,""  ayon kay Florante Solmerin, deputy spokesman ng Philippine Charity Sweepstakes Office (PCSO).  Sinabi ni Solmerin na 33-anyos ang naturang nurse na kumolekta ng mahigit na P470 million in check. Hindi na sinabi ng lalaki kung bakit pinatagal niya ng mahigit isang linggo bago niya kinuha ang premyo.  ""That's his decision. Puwede siya pumunta anytime. Kung gusto niyang i-delay or whatever,"" anang opisyal. ""Basta ang importante sa PCSO ay maipakita niya ang ticket. Napakita naman niya ang winning ticket.""  Noong nakaraang linggo, kinolekta ng isa pang nanalo ang kalahati ng kaniyang premyo na nagmula sa Borlongan, Samar.  Sinasabing nangutang pa umano ito ng pamasahe para makarating sa Maynila at makubra ang kaniyang premyo.--",Kinubra na ng isa pang nanalo ang kalahati ng P1.18-bilyong premyo ng Ultra Lotto 6/58 jackpot na isang nurse na lalaki mula sa Albay.,"Oktubre 23, 2018 4:10pm GMT+08:00",https://www.gmanetwork.com/news/balitambayan/balita/672161/kahati-sa-p1-18-b-ultra-lotto-jackpot-prize-nurse-mula-sa-albay/story/
"Lalaking inatake sa puso na isusugod sa ospital, tumilapon nang mabangga ng SUV ang sinasakyang tricycle","Isang lalaki na inatake sa puso at isusugod sana sa ospital ang tumilapon sa kalsada matapos na mabangga ng isang SUV na minamaneho ng isang doktor ang sinasakyan nilang service tricycle ng barangay sa Maynila nitong Martes ng madaling araw.    Sa ulat ni Cecille Villarosa sa GMA News TV ""Balitanghali,"" sinabing kasamang nasaktan ng pasyente sa nangyaring aksidente ang kaniyang anak, ang driver ng service tricycle, at dalawang iba pa.  Sa imbestigasyon ng mga awtoridad. sinabing patawid na sa panulukan ng Padre Faura at Taft Avenue ang tricycle na sinasakyan ng mga biktima nang mahagip sila ng SUV na minamaneho ni Dr. Juan Lorenzo Labayen.  Sugatan umano ang lahat ng limang sakay ng barangay service, at tatlo sa kanila ang malubha.  ""'Yung sigaw po nung boses ng babae pamilyar sa akin, ang sigaw niya agad 'Tulong, tulong!' Tapos pagtingin ko nakita ko na lang 'yung pamangkin ko nakahandusay du'n sa isang sulok,"" sabi ni Emily Prado, kamag-anak ng mga biktima.  Ipinaliwanag naman ni Labayen na berde pa ang traffic light sa kaniyang linya kaya tumuloy siya hanggang sa makasalpukan ang tricycle.  Patuloy ang imbestigasyon ng mga pulisya kung sino ang may pananagutan sa insidente.--",Isang lalaki na inatake sa puso at isusugod sana sa ospital ang tumilapon sa kalsada matapos na mabangga ng isang SUV na minamaneho ng isang doktor ang sinasakyan nilang service tricycle ng barangay sa Maynila nitong Martes ng madaling araw.,"Oktubre 23, 2018 5:25pm GMT+08:00",https://www.gmanetwork.com/news/balitambayan/balita/672175/lalaking-inatake-sa-puso-na-isusugod-sa-ospital-tumilapon-nang-mabangga-ng-suv-ang-sinasakyang-tricycle/story/
"2 plebo ng PNPA, pinagawa ng kahalayan sa isa't-isa ng mga upperclassmen","Tatlong mga kadete ng Philippine National Police Academy ang nahaharap sa kasong hazing matapos umanong magpagawa ng kahalayan sa dalawang plebo.  Ayon sa ulat ni Mariz Umali sa ""24 Oras"",  dinala sa likurang bahagi ng isang bakanteng barracks ang dalawang biktima kung saan pinagawa sa kanila ang kahalayan.  ""They were ordered by the upper class to do the oral sex to each other,"" sabi ni PNPA director Chief Superintendent Joseph Adnol.  Sa takot na balikan sila, hindi agad nakapagsumbong ang mga biktima. Nitong Martes lang sila dumulog sa mga pulis upang maghain ng reklamo.  Nanood lang daw ang mga upperclassmen sa kahalayang ginawa ng dalawang plebo sa isa't-isa.",Tatlong mga kadete ng Philippine National Police Academy ang nahaharap sa kasong hazing matapos umanong magpagawa ng kahalayan sa dalawang plebo.,"Oktubre 23, 2018 8:13pm GMT+08:00",https://www.gmanetwork.com/news/balitambayan/balita/672200/2-plebo-ng-pnpa-pinagawa-ng-kahalayan-sa-isa-t-isa-ng-mga-upperclassmen/story/
"2 pulis na rumaraket na motorcycle escort, nakatikim ng sermon kay NCRPO Chief Eleazar","Nakatikim ng sermon kay National Capital Region Police Office (NCRPO) Chief Guillermo Eleazar ang dalawang pulis na rumaraket bilang escort sa mga pribadong sasakyan matapos silang ireklamo ng isang taxi driver na nasira ang side mirror nang hampasin nila sa Andrews Avenue sa Pasay City.    Ayon sa ulat ni Emil Sumagil sa GMA News ""24 Oras"" nitong Martes, sinabing ipinatawag ni Eleazar ang dalawang pulis na nakilalang sina Police Officer 2 Jay Pastrana Templonuevo, na naka-assign sa NCRPO sa Camp Bagong Diwa sa Taguig at PO2 Ralph Curibang Tumanguil, na naka-assign na beat patroller sa PCP 7 ng Paranaque.  “Unang-una, 'yang moonlighting, 'yung pag-e-escort nang walang authority, eh, alam n'yo bang bawal 'yan?"" sabi ni Eleazar sa dalawa.  Sa kuha ng dashcam nitong Sabado ng nagreklamong driver na si Joseph Barreno, madidinig na may biglang kumalabog habang papatabi siya sa Andrews Avenue.  Ang naturang tunog ay paghampas na umano ng pulis sa kaniyang side mirror na nasira.  Kinuwento ng biktima, galing siya ng airport nang nakasabay niya ang convoy ng apat na luxury cars na may escort na mga naka-motorsiklong pulis.  Hinayaan naman daw niyang dumaan ang convoy pero nag-overtake pa ang isang pulis  at hinampas ang side mirror ng kaniyang taxi.  Pero paliwanag ng pulis na si Tumanguil, ""Tinap ko lang po 'yung side mirror para ma-flag down kasi papasok na kami sa gate. Hindi ko po napansin na nasira na pala siya.""  Sinabi rin ng dalawa na biglaan lang daw ang kanilang raket nang tawagan sila ng isang rider na kakilala nila.  Bukod sa reklamong malicious mischief dahil sa nasirang side mirror ng taxi, mananagot din ang dalawang pulis dahil sa hindi awtorisadong pag-escort sa convoy ng negosyante.  ""We will be filing admin cases, against the two for unauthorized escorting. This is less grave misconduct, na puwede siyang ma-suspend ng 1-2 months,"" sabi ni Eleazar.  Hindi naman napigilan ni Barreno na maging emosyonal dahil tila mababa umano ang tingin ng iba sa mga katulad niyang taxi driver.  Sa imbestigasyon, napag-alamang personal na motorsiklo ang gamit ni PO2 Tumanguil na binihisan lang para mag-mukhang lehitimong motorcycle escort.  ""We'll start to conduct crackdown dito sa mga nag-e-escort na motorcycle,"" pangako naman ni Police Chief Superintendent Roberto Fajardo, hepe ng Highway Patrol Group.--",Nakatikim ng sermon kay National Capital Region Police Office (NCRPO) Chief Guillermo Eleazar ang dalawang pulis na rumaraket bilang escort sa mga pribadong sasakyan matapos silang ireklamo ng isang taxi driver na nasira ang side mirror nang hampasin nila sa Andrews Avenue sa Pasay City.,"Oktubre 23, 2018 11:40pm GMT+08:00",https://www.gmanetwork.com/news/balitambayan/balita/672219/2-pulis-na-rumaraket-na-motorcycle-escort-nakatikim-ng-sermon-kay-ncrpo-chief-eleazar/story/
Miyembro daw ng NPA tinukoy ng PNP bilang suspek sa Sagay massacre,"Natukoy na raw ng pulisya ang isa umanong miyembro ng New People's Army (NPA) na nasa likod umano ng pagpatay sa siyam na magsasaka sa Sagay City, Negros Occidental.  Ayon sa ulat ni Chino Gaston nitong Martes sa ""24 Oras,"" pamamaslang para magdulot ng galit laban sa gobyerno ang isa sa mga motibo na tinitignan ng mga awtoridad sa masaker.  Personal din daw na kakilala ng isa sa mga saksi ang suspek na miyembro umano ng NPA.  ""The witness knows personally one of the suspects because, accordingly, he lives here. And, therefore, he can tell exactly what happened,"" ayon kay PNP Spokesperson Chief Superintendent John Bulalacao.  Nakumpirma na rin daw sa Armed Forces of the Philippines (AFP) na malakas ang NPA sa naturang lugar.  ""Alam naman nila na very critical 'yung area. And they will use the, maybe, the ignorance of those people na dalhin sila dito. And I believe na malakas ang ano dito ng NPA,"" dagdag ni Bulalacao.  Nakiusap naman si Agrarian Reform Secretary John Castricciones sa mga magsasaka na huwag magpahijayat sa mga marahas na estilo ng pagkamkam ng lupa ng mga makakaliwang grupo.  Dapat daw tandaan na may 90,000 ektarya na ipamimigay ng Department of Agrarian Reform (DAR) sa Negros Occidental at meron pa raw ng higit 500,000 ektarya sa buong bansa.  Ayon kay Negros Occidental Governor Alfredo Maranon Jr., mabibigyan ng sariling lupa ang mga pamilya ng siyam na biktima.  Habang nakatakdang bumisita si Pangulong Rodrigo sa mga naulila, nagsagawa ng rally ang ilang mga residente sa labas ng City Hall.  Ayon kay Cecilia Mendoza ng grupong Task Force Mapalad, balak raw nilang ipakiusap kay Presidente na pabilisin ang proseso ng Comprehensive Agrarian Reform Program (CARP).","Natukoy na raw ng pulisya ang isa umanong miyembro ng New People's Army (NPA) na nasa likod umano ng pagpatay sa siyam na magsasaka sa Sagay City, Negros Occidental.","Oktubre 23, 2018 10:12pm GMT+08:00",https://www.gmanetwork.com/news/balitambayan/balita/672209/miyembro-daw-ng-npa-tinukoy-ng-pnp-bilang-suspek-sa-sagay-massacre/story/
"2-anyos na batang maysakit at payat, iniwan malapit sa mga batang naglalaro","Isang dalawang-taong-gulang na lalaki na payat at matamlay ang basta na lang iniwan ng isang babae sa isang tindahan na may mga batang naglalaro sa Tondo, Maynila.    Sa ulat ng GMA News TV ""QRT"" nitong Martes, ipinakita ang kuha sa CCTV noong Linggo dakong 10:00 p.m. na karga na ng mga mas malalaking bata ang 2-anyos na batang inabandona.  Dinala umano ng mga bata sa barangay hall ang inabandonang bata na kanilang nakita sa tindahan kung saan sila naglalaro.  ""Kung dito po sa barangay namin 'yun kilala namin 'yung bata na 'yun. Maski po 'yung mga batang nakapulot kilala po 'yun. Eh hindi po siya kilala kaya hindi po taga dito 'yun,"" sabi ni Kagawad Evelyn Guadamor, ng Barangay 212, Zone 19.  Bukod sa payat at matamlay, may ubo't sipon din ang bata at may sugat sa pisngi na naghihilom na.  Hindi pa nakakapagsalita ang bata kaya hindi rin matanong ng mga opisyal ng barangay kung sino ang kaniyang mga magulang.  Umikot na raw ang mga opisyal ng barangay sa kanilang lugar para magtanong kung may nakakakilala sa bata pero bigo sila.  ""Wala pong naghahanap dahil pinanawagan po namin wala po talagang naghanap, nilagay pa namin sa cellphone, [nilagay] rin po sa Facebook hanggang inabot na po kami ng umaga,"" sabi pa ni Guadamor.  Maaaring makipag-ugnayan sa Barangay 212, Zone 19 sa Tondo, Maynila sa sino man ang nakakakilala sa bata.--","Isang dalawang-taong-gulang na lalaki na payat at matamlay ang basta na lang iniwan ng isang babae sa isang tindahan na may mga batang naglalaro sa Tondo, Maynila.","Oktubre 23, 2018 8:10pm GMT+08:00",https://www.gmanetwork.com/news/balitambayan/balita/672199/2-anyos-na-batang-maysakit-at-payat-iniwan-malapit-sa-mga-batang-naglalaro/story/
"Pulis-Pasay na iligal umanong nagbebenta ng baril, arestado sa harap ng Camp Crame","Arestado sa buy-bust operation sa harap ng Camp Crame sa Quezon City ang isang pulis-Pasay at isang gumagawa ng baril dahil sa iligal umanong pagbebenta ng armas.    Sa ulat ni Athena Imperial sa GMA News TV ""State of the Nation with Jessica Soho"" nitong Martes, kinilala ang naarestong pulis na si Police Officer 2 Jaid Awal Pingli, at  kasabwat niyang si Jose Delayre, isang ""gunsmith.""  Nakuha sa operasyon ang isang M4 at M16 rifle, at isang 9mm pistol.  Ayon sa mga awtoridad, hindi lang mga taga-Maynila ang suki ng mga suspek at may mga parokyano raw ang mga ito sa Ilocos at Cordillera.  ""We were able to identify two politicians in Kalinga na napagbentahan nitong ating nahuling police officer,"" ayon kay Counter-Intelligence Task Force commander P/Sr. Supt. Romeo Caramat Jr.  Inamin ni Pingli na nangongomisyon siya sa pagbebenta ng armas pero malabo ang mga pahayag niya tungkol sa legalidad ng kaniyang mga transaksyon.  Sinabi naman ni Delayre na siya ang tagabuo ng mga ibinebenta nilang baril.  Iimbestigahan daw ng pulisya kung may mga parokyanong pulis ang mga nahuling suspek dahil mapangahas ang mga ito na makipagtransakyon sa tapat mismo ng Camp Crame.  Iniuugnay din ng pulisya si Pingli sa kilabot na Pingli Brothers ng Zamboanga Peninsula na sangkot umano sa kidnap for ransom activities, na mariin namang itinanggi ng pulis.--",Arestado sa buy-bust operation sa harap ng Camp Crame sa Quezon City ang isang pulis-Pasay at isang gumagawa ng baril dahil sa iligal umanong pagbebenta ng armas.,"Oktubre 23, 2018 11:58pm GMT+08:00",https://www.gmanetwork.com/news/balitambayan/balita/672222/pulis-pasay-na-iligal-umanong-nagbebenta-ng-baril-arestado-sa-harap-ng-camp-crame/story/
"Batang dinukot sa Batangas, sa Navotas natagpuan","Sa Navotas na natagpuan ang isang batang limang taong gulang na naiulat na nawawala sa Lipa, Batangas, ayon sa ulat ni Darlene Cay sa Unang Balita nitong Miyerkoles.  Ayon sa ina ng bata na si Monalyn na isang barker, iniwan niya muna ang kanyang anak na si JM sa isang drugstore habang siya ay nagtatawag ng pasahero.  Sa kuha ng CCTV, isang lalaki ang nakitang lumapit at kumausap kay JM bago siya nawala.  Mula Lipa, dinala si JM sa Navotas upang gamitin sa pamamalimos.  ""Dinala po siya sa amin nung sinasabing nakapulot. Sabi niya po ay nakuha niya lang dito sa may lugar ng Barangay San Jose pero naghinala po kami sa bakit hindi kilala yung bata. Hindi po namin siya makausap nang maayos,"" ani Ernan Perez, chairman ng Barangay San Jose sa Navotas.  Ayon kay Monalyn, tatlong araw nawala si JM at kung saan-saan na sila nakarating para mahanap siya.  Nakita si JM matapos mag-post sa Facebook ang barangay officials ng San Jose at makita ito ng kaanak ng bata.  ""Hindi kami lahat makatulog ng pamilya dahil po sa batang ito,"" anang lola ni JM na si Irene Reyes. ""Kung di namin makikita, napakasakit po sa aming loob.""  Aminado naman si Edcel Antonio, na siya raw nagdala kay JM sa barangay, na ginamit niya ang bata sa pamamalimos.  Nananatiling nasa kustodiya ng Barangay San Jose si Edcel para imbestigahan bagama't hindi na raw magsasampa ng kaso ang pamilya ni JM.","Sa Navotas na natagpuan ang isang batang limang taong gulang na naiulat na nawawala sa Lipa, Batangas, ayon sa ulat ni Darlene Cay sa Unang Balita nitong Miyerkoles.","Oktubre 24, 2018 8:19am GMT+08:00",https://www.gmanetwork.com/news/balitambayan/balita/672244/batang-dinukot-sa-batangas-sa-navotas-natagpuan/story/
"BOC Chief Lapeña, naniniwala nang may shabu ang nakalabas na mga magnetic lifter","Inihayag ni Customs Commissioner Isidro Lapeña na nakokombinsi na siya para maniwala na may lamang shabu ang mga magnetic lifter na nakalabas sa aduana at nakita kinalaunan sa isang bodega sa Cavite.  Ginawa ni Lapeña ang pahayag matapos na madinig ang mga testimonya sa ginanap na pagdinig ng House Committee on Dangerous Drugs at Good Government and Public Accountability nitong Miyerkoles.  ""With those evidences, with those testimonies, I am now more inclined to believe that indeed na yung mga magnetic lifters na 'yon contained shabu,"" sabi ni Lapeña sa mga mamamahayag matapos ang pagdinig.  Ayon sa opisyal, ang testimonya ng kinatawan ng Department of Public Works and Highways (DPWH) tungkol sa mga magnetic lifter tulad ng gamit nito ang dahilan kaya nagbago ang kaniyang paniwala na walang laman ang mga lifter.  Sa pagdinig, sinabi ng opisyal ng DPWH na ang disenyo ng mga nasabat na magnetic lifter na nakita sa General Mariano Alvarez sa Cavite ay hindi para bumuhat ng mabibigat na bagay kung hindi para paglagyan ng kung anong bagay na ibibiyahe.  ""Pati yung mga nangyari sa warehouse, may mga Chinese doon, may nagpunta doon, and the here comes yung naging resulta ng tracing, backtracking na there was an attempt to change the address to GMA, Cavite,"" sabi ni Lapeña.  Noong pagdinig ng komite noong Agosto, iginiit ni Lapeña na naniniwala siyang walang lamang shabu ang mga magnetic lifter dahil isinailalim din nila ang mga ito sa pagsusuri tulad ng ""swabbing"".  Pero nanindigan ang The Philippine Drug Enforcement Agency (PDEA) na may droga ang mga magnetic lifters dahil inupuan ito ng kanilang K9 dogs nang kanilang ipaamoy.  Tinataya ng PDEA na nagkakahalaga ng P6.8 bilyon ang nakalusot na mga droga at pinaniniwalaang bumabaha na ngayon sa merkado.  Sinabi naman ni Customs Deputy Collector Lourdes Mangaoang na naniniwala siya na may laman ang mga magnetic lifter batay sa imahe sa resulta ng X-ray scan ng mga ito bago nakalabas ng aduana.—",Inihayag ni Customs Commissioner Isidro Lapeña na nakokombinsi na siya para maniwala na may lamang shabu ang mga magnetic lifter na nakalabas sa aduana at nakita kinalaunan sa isang bodega sa Cavite.,"Oktubre 24, 2018 6:58pm GMT+08:00",https://www.gmanetwork.com/news/balitambayan/balita/672323/boc-chief-lapena-naniniwala-nang-may-shabu-ang-nakalabas-na-mga-magnetic-lifter/story/
"2 sangkot umano sa Wahana investment scam, inaresto; pero nakalaya rin agad sa piyansa","Dinakip nitong Martes ng mga awtoridad sa bisa ng arrest warrant ang umano'y founder ng Wahana Credit Loan Corporation at isa pa niyang kasama. Pero ilang oras matapos na maaresto, nakalaya rin kaagad ang dalawa matapos maglagak ng piyansa.    Sa ulat ni Bernadette Reyes sa GMA News TV ""Balita Pilipinas"" nitong Miyerkoles, sinabing dinakip sa bisa ng arrest warrant na inilabas ng Las Piñas Regional Trial Court Branch 201 sina si Maria Lyzer Soler, umano'y founder ng Wahana Credit Loan Corporation at si Mharina Pelagio.  Inaakusahan sila na sangkot sa panloloko na aabot sa milyong-milyong pisong halaga ng puhunan na ipinasok ng mga pulis jail guard, sundalo, negosyante at mga overseas Fililipino worker.  Ayon sa mga biktima, naengganyo silang maglagak ng pera sa kompanya na nagpapautang raw sa mga casino dahil sa pangakong tubo o interes na 28 hanggang 35 porsiyento bawat buwan  Pero bigla umanong nagsara ang kompanya at hindi na naibalik ang milyon-milyong pisong ipinasok na puhunan ng mga investor.  Matapos maaresto, nakalaya rin kaagad  sina Soler at Pelagio nang magpiyansa nang mahigit P400, 000 ang kanilang mga abogado.  Tumangging magbigay ng pahayag ang dalawa, gayundin ang pulisya.  Noong isang linggo, naaresto rin ng Las Piñas Police ang labing-isang tauhan ng Wahana.--","Dinakip nitong Martes ng mga awtoridad sa bisa ng arrest warrant ang umano'y founder ng Wahana Credit Loan Corporation at isa pa niyang kasama. Pero ilang oras matapos na maaresto, nakalaya rin kaagad ang dalawa matapos maglagak ng piyansa.","Oktubre 24, 2018 9:11pm GMT+08:00",https://www.gmanetwork.com/news/balitambayan/balita/672342/2-sangkot-umano-sa-wahana-investment-scam-inaresto-pero-nakalaya-rin-agad-sa-piyansa/story/
"Deputy Collector ng BOC, nanindigan na may shabu sa mga magnetic lifters na nakita sa Cavite","Pinanindigan ni Customs Deputy Collector Lourdes Mangaoang ang hinala niya na may shabu ang mga magnetic lifter na nakalusot sa aduana at nakita kinalaunan sa isang bodega sa Cavite na walang laman.  Ginawa ni Mangaoang ang pahayag nitong Miyerkoles sa pagpapatuloy ng joint hearing ng House Committees on Dangerous Drugs at Good Government and Public Accountability, kaugnay sa kakayahan ng Bureau of Customs (BOC) na hadlangan ang pagpasok ng bulto-bultong droga sa bansa.  Bagaman iginiit noon ni Customs Commissioner Isidro Lapeña na walang laman na droga ang mga magnetic lifter, naniniwala naman ang Philippine Drug Enforcement Agency, na tinatayang nasa P6.8-bilyon ang halaga ng droga na laman ng apat na magnetic lifter na nakita sa Cavite.  Sa naturang pagdinig sa Kamara, iginiit ni Mangaoang ang malawak niyang karanasan bilang imbestigador para maniwala na may lamang droga ang mga magnetic lifter nang idaan sa X-ray scan.  Pero nanindigan din ang Customs X-ray expert na si John Mar Morales na walang laman ang mga magnetic lifter.  ""Makikita natin na may equivalent density siya na parang hindi tumutugon na may laman yung loob,"" sabi ni Morales.   Ngunit nanindigan si Mangaoang na kung pagbabasehan umano ang imahe o larawan ng resulta ng X-ray, may laman ang mga magnetic lifter.  ""As an image analyst and a seasoned investigator, as a collector of Customs, a lawyer, may laman na shabu [ang] magnetic lifters,"" giit ni Mangaoang.  Pero aminado din si Mangaoang na hindi sapat na batayan ang mga larawan para sabihin na shabu nga ang laman ng mga magnetic lifter.  Idinagdag niya na ibinase rin niya ang kaniyang hinala na may laman ang magnetic lifters sa naging mga testimonya noon sa hiwalay na pagdinig noon na ginawa ng Senate Blue Ribbon Committee.  Ayon kay Mangaoang, naging bahagi siya ng X-ray inspection project ng BOC mula 2007 hanggang 2013, at dumalo sa ilang pagsasanay sa ibang bansa tungkol sa X-ray inspection.  ""On the basis of my other experience, ang sinasabi ko shabu ang laman niyan. Pero sa X-ray, may laman [lang],"" sabi ni Mangaoang.  Ipinaliwanag din ni Mangaoang na bahagi ng kaniyang pagsisiyasat ang pagpunta niya sa Cavite para peronal na makita ang mga magnetic.  ""Sa training namin, kung hindi mo pa nakikita, kailangan mong makita yung actual goods,"" sabi niya sa mga kongresista.  Ayon kay BOC Commissioner Lapeña, hindi awtorisado ang ginawang pag-inspeksyon ni Mangaoang sa Cavite.  Dahil sa magkaibang testimonya tungkol sa X-ray images ng mga magnetic lifter, muling inusisa ni Surigao Del Nore Rep. Robert Ace Barbers, pinuno ng House Committees on Dangerous Drugs, kung maaaring isalang muli ang mga magnetic lifter na may laman at walang laman sa X-ray scanning upang makita ang resulta.--",Pinanindigan ni Customs Deputy Collector Lourdes Mangaoang ang hinala niya na may shabu ang mga magnetic lifter na nakalusot sa aduana at nakita kinalaunan sa isang bodega sa Cavite na walang laman.,"Oktubre 24, 2018 5:04pm GMT+08:00",https://www.gmanetwork.com/news/balitambayan/balita/672300/deputy-collector-ng-boc-nanindigan-na-may-shabu-sa-mga-magnetic-lifters-na-nakita-sa-cavite/story/
"3 TNVS driver, sugatan nang kuyugin ng grupo ng mga kabataan","Sugatan ang tatlong driver ng Transport Network Vehicle Services matapos silang sugurin at pagtulungan ng grupo ng mga kabataan sa Quezon City nitong Martes ng gabi. Ang pagtakas ng mga suspek, nahuli-cam.    Sa ulat ni Vonne Aquino sa GMA News TV ""Balitanghali"" nitong Miyerkoles, sinabing namataan ng news team dakong 11:00 pm nitong Martes ang kaguluhan sa Scout Madriñan sa Quezon City.  Pero bago pa man makalapit ang news team, nagtakbuhan na ang grupo ng kabataan matapos na pagtulungang gulpihin ang nakahandusan na TNVS driver na si Mark Anthony Habas.  Bukod kay Habas, nasugatan din dahil sa panggugulo ng mga suspek ang dalawa pang TNVS driver na sina James Peter Andres at Noel Alulino.  Dumating din ang mga pulis na nagsagawa ng follow up operations pero wala na silang nadakip na suspek.  Ayon kay Alulino, may sinita silang kahina-hinalang lalaki na lumapit umano sa sasakyan ng natutulog nilang kasamahang driver at posibleng gustong pagnakawan.  ""Ayun umalis. Pag-alis nila yun nga may dumating na balot kumain kami. Maya-maya, ilang minuto may sumugod na sa amin,"" kuwento ni Alulino.  Gayunman, wala umano sa grupong nanakit sa kanila ang lalaking una nilang sinita at pinaalis.  Sinabi naman ni Andres na armado ng mga bato at pamalo ang mga sumugod sa kanila. Nakatakbo sila pero inautan si Habas.  ""Nag-amok na lang bigla binato kami, buti walang panaksak na ano. Nakita namin nambabato na kaya nagtakbuhan kami tapos ayun nga naabutan yung kasama namin,"" pahayag niya.  Nawala umano ang cellphone ni Habas at nawala rin ang tool box ng isa pa nilang kasamahan.  Nilapatan ng paunang lunas ang mga sugatan habang dinala naman sa ospital si Habas.  Handa raw ang mga driver na magsampa ng kaso sakaling mahuli ang mga nanakit sa kanila. --","Sugatan ang tatlong driver ng Transport Network Vehicle Services matapos silang sugurin at pagtulungan ng grupo ng mga kabataan sa Quezon City nitong Martes ng gabi. Ang pagtakas ng mga suspek, nahuli-cam.","Oktubre 24, 2018 5:32pm GMT+08:00",https://www.gmanetwork.com/news/balitambayan/balita/672305/3-tnvs-driver-sugatan-nang-kuyugin-ng-grupo-ng-mga-kabataan/story/
"2-anyos na batang maysakit na iniwan sa Tondo, kinuha na ng ina","Kinuha na ng kaniyang ina ang isang dalawang-taong-gulang na lalaki matapos umano niya itong iwan sa tindahan sa Tondo, Maynila. Paliwanag ng nanay, iniwan niya ang bata sa tapat ng bahay ng kaniyang biyenan ngunit hindi ito nakuha.  Sa ulat ni Vonne Aquino sa Unang Balita ng GMA News, sinabing nabawi ng ina ang bata Martes ng umaga sa barangay hall ng Barangay 212 Tondo, at panay ang yakap niya sa anak.  ""Nag-umpisa na kasi siyang magtrabaho, ngayon, iniwan niya lang sa labas ng bahay dahil nahiya daw siya tsaka natatakot... Du'n sa biyenan niya,"" paliwanag ni Rosemarie Lim, Barangay 212 kagawad.  ""Hindi alam ng biyenan niya kaya 'yung bata napalayo, dinala ng mga bata sa barangay, sabi nawawala daw,"" ayon pa kay Lim.  Noong nakaraang Linggo ng gabi nang dalhin ang bata sa barangay hall ng iba pang mga bata matapos nila itong matagpuan malapit sa tindahan.  Ipinanawagan naman ng barangay ang bata noong Linggo at Lunes, at ipina-medical exam pa kung saan natuklasang may sakit ito sa baga.  Pinainom din ng gamot ang 2-anyos bago sana dalhin sa DSWD.  Doon na lang nalaman ng nanay ng bata na hindi pala ito nagawang kunin ng biyenan nang itext niya ito.  ""Kaninang umaga, kumakatok 'yung nanay, umiiyak. 'Yung anak niya andiyan lang naman sa tapat ng tindahan karga-karga ni kagawad Vangie pinainom ng gatas tapos sabi niya, 'Ikaw ba 'yung nanay?' Ayun inakap niya 'yung anak niya. 'Opo' sabi niya 'Pasensya na po naiwan ko. Andun 'yung biyenan ko,' tinuro niya 'yung bahay, 'Ay diyan pala!' sabi namin nagulat kami,"" saad ni Lim.  Hindi na hiningian ng barangay ng dokumento ang nanay na magpapatunay na siya nga ang magulang nito dahil palagay naman ang bata sa kaniya.  Pinapirma na lamang siya sa blotter, pati ang dalawang lola ng bata.  Sinabi ng barangay na imo-monitor na lang daw ng DSWD ang kalagayan ng bata.","Kinuha na ng kaniyang ina ang isang dalawang-taong-gulang na lalaki matapos umano niya itong iwan sa tindahan sa Tondo, Maynila. Paliwanag ng nanay, iniwan niya ang bata sa tapat ng bahay ng kaniyang biyenan ngunit hindi ito nakuha.","Oktubre 24, 2018 12:03pm GMT+08:00",https://www.gmanetwork.com/news/balitambayan/balita/672263/2-anyos-na-batang-maysakit-na-iniwan-sa-tondo-kinuha-na-ng-ina/story/
"Mga kadeteng nagpagawa ng kahalayan sa mga plebo, mga anak daw ng mga opisyal ng PNP, BJMP","Mga anak ng mataas na opisyal ng Philippine National Police at Bureau of Jail Management and Penology ang dalawa sa tatlong kadete ng Philippine National Police Academy na nagpagawa umano ng kahalayan sa dalawang plebo nito.  Ito ang kinumpirma ng isang mataas na opisyal ng PNPA kasunod na rin ng nagpapatuloy na imbestigasuon sa naturang kaso. Hindi naman inihayag ang pagkakakilanlan ng mga kadete.  Tiniyak naman ng isang opisyal ng PNPA na patas ang ginagawa nilang imbestigasyon sa kaso ng tatlong kadete.  Sa panayam ng Super Radyo dzBB kay Police Supt Basman Macarangal, hepe ng Inteligence and Investigation Division ng PNPA, titiyakin ng PNPA na hindi maiimpluwensyahan nino man ang imbestigasyon laban sa tatlong kadete.  Ayon kay Macarangal, mayroon silang 60 araw bago makapagpalabas ng desisyon sa naturang kaso.  Inihayag pa ni Macarangal na pinakamabigit na parusa na kakaharapin ng tatlo ay ang pagpapatalsik sa PNPA.  Hindi na rin daw maaaring mag-apply muli sa Academy kung mapapatunayang may administrstive violation at madi-dismiss ang mga sangkot sa insidente.  Subalit sa kasalukuyan, tuloy pa rin ang tatlo sa training at pag-aaral sa PNPA hanggat hindi pa sila nahahatulan.  Pero hinigpitan na ang kilos at galaw ng tatlo at pinagbawalan na makipag-usap sa sinomang kadete.",Mga anak ng mataas na opisyal ng Philippine National Police at Bureau of Jail Management and Penology ang dalawa sa tatlong kadete ng Philippine National Police Academy na nagpagawa umano ng kahalayan sa dalawang plebo nito.,"Oktubre 25, 2018 5:27pm GMT+08:00",https://www.gmanetwork.com/news/balitambayan/balita/672438/mga-kadeteng-nagpagawa-ng-kahalayan-sa-mga-plebo-mga-anak-daw-ng-mga-opisyal-ng-pnp-bjmp/story/
"Pulis, patay matapos aksidenteng malaglag at pumutok ang baril sa QC","Patay ang isang pulis matapos malaglag at aksidenteng pumutok ang kaniyang baril sa Quezon City Police District (QCPD) Station 10 nitong Huwebes.  Sa ulat ni Allan Gatus sa Super Radyo dzBB, kinilala ang biktima na si Police Inspector Cipriano Gatchalian, hepe ng drug enforcement unit ng QCPD Station 10.  FLASH: Police inspector sa QCPD Station 10, patay matapos mabagsak at pumutok ang kanyang baril. | via     Sa inisyal na impormasyon na ibinigay ng hepe ng QCPD Station 10 na si Superintendent Louisse Benjie Tremor, nalaglag daw ang baril ng biktima mula sa locker na kaniyang inaayos.  Tapos na raw ang duty ni Gatchalian nang mangyari ang aksidente at patulog na nga raw ito.  Sa may kanang bahagi raw malapit sa may pantog natamaan si Gatchalian, ayon sa ulat.   Naisugod pa sa East Avenue Medical Center ang biktima matapos humingi ng tulong sa kaniyang mga kasamahan.  Patuloy naman ang imbestigasyon ukol sa nasabing insidente. Inaalam na rin ang klase ng baril na nakapatay sa pulis.",Patay ang isang pulis matapos malaglag at aksidenteng pumutok ang kaniyang baril sa Quezon City Police District (QCPD) Station 10 nitong Huwebes.,"Oktubre 25, 2018 12:11pm GMT+08:00",https://www.gmanetwork.com/news/balitambayan/balita/672392/pulis-patay-matapos-aksidenteng-malaglag-at-pumutok-ang-baril-sa-qc/story/
"Bisita, napurnada sa pagpuslit ng marijuana sa kulungan ng QCPD","Napurnada ang tangkang pagpupuslit umano ng hinihinalang marijuana sa Station 6 ng Quezon City Police District (QCPD).  Sa ulat ni Victoria Tulad sa 24 Oras nitong Miyerkules, kita sa CCTV ang pagkapkap ng mga pulis sa mga dalaw sa kulungan.  Habang naghihintay sa pila, mapapansing nagmamasid sa inspeksyon ang 21-anyos na suspek na si John Paul Molano na nakasuot ng pulang damit.  Naka-itim namang T-shirt ang kasama niyang kaibigan.  Nang si Molano na ang kinakapkapan, isang pulis ang umakbay sa kanya.  Doon na nakuha ang isang sachet ng hinihinalang marijuana na itinago umano ng suspek sa kanyang pitaka.  ""Nanginginig 'yung kamay niya tapos palingon-lingon kung saan-saan... dahil dun napansin nga nitong pulis natin kaya mas hinigpitan 'yung pagse-search sa kanya at 'dun na nga nakita 'yung marijuana,"" ayon kay Chief Inspector Sandie Carparroso, hepe ng QCPD Station 6.  Hinala ng mga awtoridad, balak ipuslit ni Molano ang dalang marijuana at ibigay sa kaibigan niyang nakakulong doon.  Itinanggi naman ng suspek ang akusasyon.  ""Wala po, pansariling gamit ko lang. Akala ko po kasi naiwan ko na sa bahay eh,"" paliwanag ni Molano.  Hindi umano kumbinsido ang mga pulis sa palusot ng suspek.  ""Mahirap paniwalaan na for consumption niya lang 'yun dahil unang-una, police station 'tong pupuntahan niya. Alam niya pag nakita sa kanya 'yun, pwede siyang makulong. So meron siyang effort para ipasok 'dun sa loob,"" dagdag pa ni Carparroso.  Umamin si Molano na apat na buwan na siyang gumagamit ng marijuana matapos maimpluwensiyahan ng mga kaibigan.  Nakakulong siya ngayon dahil sa kasong paglabag sa Comprehensive Dangerous Drugs Act of 2002.  Nakatakas naman ang kaibigan niyang naka-itim.  Patuloy ang paalala ng mga awtoridad sa mga dumadalaw sa istasyon na huwag nang magtangkang magpuslit ng kontrabando.",Napurnada ang tangkang pagpupuslit umano ng hinihinalang marijuana sa Station 6 ng Quezon City Police District (QCPD).,"Oktubre 24, 2018 10:09pm GMT+08:00",https://www.gmanetwork.com/news/balitambayan/balita/672349/bisita-napurnada-sa-pagpuslit-ng-marijuana-sa-kulungan-ng-qcpd/story/
"‘Tokhang,’ itinanghal na Salita ng Taong 2018","Hinirang ang ""Tokhang"" bilang Salita ng Taon sa ginanap na Sawikaan 2018 nitong Biyernes.  Idineklara ang pagkapanalo ng ""tokhang"" (tawag sa kampanya ng pulisya kontra-droga) matapos ang isinagawang deliberasyon ng grupong mula sa akademiya sa University of the Philippines-Diliman.     Sawikaan 2018: Defender says “DDS”, which is among words being considered for word of the year, also refers to “Dating Duterte Supporters”      Pinagsamang ""katok"" at ""hangyo"" (pakiusap sa wikang Cebuano) ang salitang ""tokhang.""  Pumangalawa naman sa ""Tokhang"" ang “Fake news,” at pangatlo ang “Dengvaxia.""   Nakuha naman ng salitang “Foodie” ang pagkilala bilang ""online favorite"" batay sa isinagawang botohan.  Inihayag ng National Artist for Literature at Komisyon sa Wikang Filipino (KWF) chairperson na si Virgilio Almario, na kabilang sa layunin ng pagdaraos ng naturang ""Sawikain"" ay maipaalam sa publiko ang mga bago at nauusong salita na ginagamit.  ""Ginagamit na ito ng mga tao ng labas ng orihinal nitong paggamit. So ibig sabihin, nagiging gano’n na ka-popular,” ani Almario.  ""Ang higit na mahalaga sa amin ay naiintindihan ng mga tao kung ano ‘yung kanilang ginagamit,” dagdag niya.  Kabilang sa mga naunang itinanghal na Salita ng Taon ang canvass (2004), jueteng/huweteng (2005), lobat (2006), miskol (2007), jejemon (2010), wangwang (2012), at fotobam (2016).—","Hinirang ang ""Tokhang"" bilang Salita ng Taon sa ginanap na Sawikaan 2018 nitong Biyernes.","Oktubre 26, 2018 7:34pm GMT+08:00",https://www.gmanetwork.com/news/balitambayan/balita/672568/tokhang-itinanghal-na-salita-ng-taong-2018/story/
"2 bangkay na nakabalot ng plastic ang mga ulo, natagpuan sa Sariaya","Nakahandusay, may tama ng bala sa katawan at naka-plastic ang mga ulo nang matagpuan ang bangkay ng dalawang lalaki sa may Eco-Tourism Road sa bayan ng Sariaya, Quezon.  Sa ulat ni Victoria Tulad sa GMA News ""Balita Pilipinas"" nitong Huwebes, sinabing tinatayang nasa edad 27 at 23 ang dalawang lalaki.  Hinala ng mga awtoridad na hindi mga nakatira sa lugar ang mga biktima.  Kasalukuyang nagsasagawa ng imbestigasyon para matukoy ang pagkakakilanlan ng dalawang lalaki.","Nakahandusay, may tama ng bala sa katawan at naka-plastic ang mga ulo nang matagpuan ang bangkay ng dalawang lalaki sa may Eco-Tourism Road sa bayan ng Sariaya, Quezon.","Oktubre 25, 2018 9:02pm GMT+08:00",https://www.gmanetwork.com/news/balitambayan/balita/672463/2-bangkay-na-nakabalot-ng-plastic-ang-mga-ulo-natagpuan-sa-sariaya/story/
"84-anyos na lola, patay matapos magulungan ng cement mixer","Patay nang mapuruhan umano sa kaniyang katawan ang isang 84-taong gulang na lola matapos siyang magulungan ng cement mixer sa bahagi ng Timog Avenue, Quezon City.  Sa ulat ni Jamie Santos sa GMA News ""Balitanghali"" nitong Huwebes, kinilala ang biktima na si Emelia Traqueña, na hindi na naabutan pang hindi makagalaw at nakahandusay sa kalye matapos ang insidente.  Bago nito, sinabing patawid sila ng kaniyang anak na si Teresa nang mabundol siya ng sasakyan bandang alas dos ng hapon.  Doble ang pag-iingat ng mga rescuer sa paglapat ng first aid kay lola Emelia, na may malay pa nang isakay sa ambulansiya.  Ngunit sa kasamaang palad, dead on arrival na ang lola sa ospital.  Ayon kay Teresa, hawak-hawak niya ang kaniyang ina at papunta sana sa isang convenience store para sumakay ng jeep.  ""Nakatawid na kami mabilis ung pangyayari, bigla na lang talaga siya nagulungan nu'ng gulong kaya ano na siya talaga, talagang pumailalim na siya ng gulong, ginulungan na siya,"" ayon kay Teresa.  Sinabi ng ospital na pinagdalhan ng lola na napuruhan sa katawan ang biktima.  ""Hustisya na lang po siguro ang kailangan namin na iharap ko sa kaniya kasi ako mismo 'yung nakakita. Du'n sa nakasagasa 'wag naman po na hindi totoo, 'wag baliktarin. Talaga namang nagulungan,"" saad ni Teresa.  Kinilala naman ang driver ng cement mixer na si Stephen Maputol na tumangging magbigay ng pahayag sa harap ng camera.  Ngunit sinabi niyang mabagal lang ang kaniyang takbo dahil may traffic sa lugar noon, at wala siyang napansing tumatawid.  Kung kaya nagulat siya nang bahagyang umangat ang mixer at may sumigaw na may nasagasaan siya.  Sinabi ni PO1 John Mallilin, imbestigador ng QCPD Traffic Sector 4 na nahaharap ang suspek sa kasong reckless imprudence resulting to homicide.  Mahigit 170 pedestrian ang namatay sa aksidente noong 2017 sa Metro Manila, ayon sa datos ng MMDA.","Patay nang mapuruhan umano sa kaniyang katawan ang isang 84-taong gulang na lola matapos siyang magulungan ng cement mixer sa bahagi ng Timog Avenue, Quezon City.","Oktubre 25, 2018 7:30pm GMT+08:00",https://www.gmanetwork.com/news/balitambayan/balita/672456/84-anyos-na-lola-patay-matapos-magulungan-ng-cement-mixer/story/
"Mayor ng Malay, Aklan, sinuspinde ng Ombudsman dahil sa pagpapabaya daw sa Boracay","Sinuspinde ng Office of the Ombudsman ang alkalde ng Malay, Aklan na si Cicero Cawaling.  Dahil ito sa kasong administratibo at kriminal na inihain ng Department of Interior and Local Government dulot ng umano'y pagpapabaya sa isla ng boracay.  Kinumpirma ni Interior Assistant Secretary Jonathan Malaya na natanggap ng DILG ang suspension order kay Cawaling nitong Miyerkules.  Ipinatupad naman ng DILG ang suspensiyon sa alkalde ngayong Huwebes.  Ayon kay Malaya, preventive suspension ang ipinataw ng Ombudsman kay Cawaling sa loob ng anim na buwan.  Ito ay para hindi mapanghimasukan ng alkalde ang isinasagawang imbestigasyon dito ng anti-graft body.  Maliban kay Cawaling, 16 na iba lang lokal na opisyal ng Aklan ang sinampahan ng reklamo sa Ombudsman dahil sa umano'y pagpapabaya sa Boracay.","Sinuspinde ng Office of the Ombudsman ang alkalde ng Malay, Aklan na si Cicero Cawaling.","Oktubre 25, 2018 8:31pm GMT+08:00",https://www.gmanetwork.com/news/balitambayan/balita/672460/mayor-ng-malay-aklan-sinuspinde-ng-ombudsman-dahil-sa-pagpapabaya-daw-sa-boracay/story/
"Utang ng gobyerno ng Pilipinas, lumobo sa P7.160T ","Lumobo sa panibagong record-high na P7.160 trilyon ang utang ng pamahalaan ng Pilipinas sa pagtatapos ng Setyembre 2018.  Sa datos na inilabas ng Bureau of the Treasury (BTr) nitong Biyernes, P55.92 bilyon ang nadagdag sa utang ng bansa mula sa nakaraang buwan ng Agosto.  Pumalo sa P4.587 trilyong ang panloob na utang ng bansa o domestic debt; habang nasa P2.572 trilyon naman ang panlabas na utang ng bansa o foreign debt.  “The increment in external debt was due to net availments of foreign loans amounting to P22.52 billion and the P29.68-billion impact of local currency depreciation against the US dollar,” ayon sa pahayag ng BTr.  Humina ang piso mula sa P53.475 noong Agosto sa P54.102 sa pagtatapos ng Setyembre.  Nauna nang sinabi ni Budget Secretary Benjamin Diokno na, “the rule of thumb is that a country with a debt-to-GDP [gross domestic product] ratio below 60 percent is fiscally sound ... The Philippines is comfortably below that ...”--",Lumobo sa panibagong record-high na P7.160 trilyon ang utang ng pamahalaan ng Pilipinas sa pagtatapos ng Setyembre 2018.,"Oktubre 26, 2018 8:00pm GMT+08:00",https://www.gmanetwork.com/news/balitambayan/balita/672570/utang-ng-gobyerno-ng-pilipinas-lumobo-sa-p7-160t/story/
"Lalaki, inaresto kahit wala raw warrant; pulis na kasamang umaresto, lasing pa umano","Inirereklamo ng isang ginang ang ginawang pag-aresto ng apat na pulis-Pasig sa kaniyang mister sa kanilang bahay nang wala umanong warrant. Ang isang pulis na kasama sa operasyon, lasing umano, bagay na itinanggi naman ng mga awtoridad.    Sa ulat ni JP Soriano sa GMA News ""24 Oras"" nitong Biyernes, ipinakita ang kuha ng video nang arestuhin ng mga awtoridad ang isang lalaki na sangkot umano sa pagbebente ng droga.  Bagaman magulo ang kuha ng video, madidinig naman ang pagmamakaawa ng misis ng lalaki at pagpuna sa isang pulis na umano'y lasing.  Sa huli, wala nang nagawa ang suspek at kaniyang mga kaanak nang tuluyang dalhin sa police station ang lalaki, na umano'y nagbenta ng droga sa buybust operation.  Nang makausap ng GMA News ang misis ng lalaki, itinanggi niya na sangkot sa pagbebenta ng droga ang kaniyang mister.  Ayon pa sa ginang sinabihan siya ng mga pulis na magugulat na lang sa ebidensiya kapag sinampahan na ng kaso laban sa kaniyang mister.  Nangangamba ngayon ang ginang sa kaligtasan ng kaniyang mister sa piitan na nakaranas daw ng pananakit sa mga pulis.  Sa presinto, itinanggi rin ng lalaki na nagtutulak siya ng droga. Bagaman dati raw siyang gumagamit ng bawal na gamit, matagal na raw siyang tumigil kaya negatibo ang resulta ng kaniyang drug test.  Gayunman, itinanggi ng pulisya ang mga alegasyon na sinasaktan nila ang suspek na nasa drug watchlist umano. Hindi rin daw tinaniman ng ebidensiya ang lalaki.  Paliwanag ni Police Superintendent Juvenal Estrira Barbosa, Deputy Chief of Police, Pasig City, na inaresto nang warrant ang suspek dahil buybust ang nangyaring operasyon.  Wala rin umanong katotohanan na lasing ang isang pulis nang magsagawa ng operasyon.  Hindi rin umano maiiwasan na masaktan ang suspek na inaaresto kapag nagpupumiglas ito.  Sa police report, apat na piraso ng umano'y shabu ang nakumpiska sa lalaki. --","Inirereklamo ng isang ginang ang ginawang pag-aresto ng apat na pulis-Pasig sa kaniyang mister sa kanilang bahay nang wala umanong warrant. Ang isang pulis na kasama sa operasyon, lasing umano, bagay na itinanggi naman ng mga awtoridad.","Oktubre 26, 2018 10:18pm GMT+08:00",https://www.gmanetwork.com/news/balitambayan/balita/672574/lalaki-inaresto-kahit-wala-raw-warrant-pulis-na-kasamang-umaresto-lasing-pa-umano/story/
"Lalaki patay sa pamamaril sa Cubao, Quezon City","Patay ang isang lalaki sa Quezon City matapos barilin sa ulo ng malapitan ng lalaking nakasunod sa kaniya.  Sa ulat ng Unang Balita nitong Biyernes ng umaga, kitang-kita sa CCTV footage ang isang lalaking naglalakad at sa isang iglap bumagsak matapos barilin.  Matapos ang pamamaril, tila walang nangyari umano at nilagpasan lamang ng suspek ang biktima na nakahandusay.  Dead on the spot ang biktima na hindi pa nakikilala.  Ayon sa mga nakasaksi, nakasuot ng puti at naka sling bag ang nakabaril. ""Riding in tandem sila.""  Inaalam pa ng mga awtoridad kung sino ang salarin at ano ang motibo nito.  Nakuha mula sa biktima ang cash na nagkakahalaga P20,000 at deposit slips na nasa iba't ibang pangalan.  ""Iru-rule out na natin 'yung robbery considering na intact lahat 'yung gamit niya. Personal motive 'yung nakikita natin,"" pahayag ni Superintendent Giovanni Caliao, commander ng Station 7 ng Qeuzon City Police District.",Patay ang isang lalaki sa Quezon City matapos barilin sa ulo ng malapitan ng lalaking nakasunod sa kaniya.,"Oktubre 5, 2018 10:33am GMT+08:00",https://www.gmanetwork.com/news/balitambayan/balita/670190/lalaki-patay-sa-pamamaril-sa-cubao-quezon-city/story/
"Truck driver na nagpanggap na recruiter ng mga model, huli dahil sa paghalay sa 12-anyos na babae","Huli sa entrapment operation ang isang truck driver nang dalhin sa motel ang kaniyang 12-anyos na biktima na gustong maging model sa Laguna. Ang suspek, aminado sa krimen na nadala lang umano ng kaniyang kamanyakan.    Sa ulat ni John Consulta sa GMA News ""24 Oras"" nitong Biyernes, ipinakita ang surveillance video ng mga awtoridad sa loob ng isang mall sa Sta. Rosa, Laguna, nang sunduin ng suspek na si Francis Acosta ang biktima.  Mula sa mall, dinala ng suspek ang 12-anyos na biktima sa isang motel at doon na siya dinakip ng mga pulis.  Napag-alaman na nagpanggap na recruiter ng mga model si Acosto, truck driver na taga-Taguig, upang linlangin ang biktima gamit ang Facebook.  Ayon sa Sta. Rosa police, Oktubre 18 nang una umanong halayin suspek ang menor de edad na biktima sa isang motel.  Gumamit daw ng multiple accounts sa Facebook ang suspek para makakuha ng mga hubad na larawan ng biktima at saka kinumbinsing makipagpakita para umano sa kanilang photo shoot.  ""Niyaya ko pong magmodel. Tapos hiningan ko po ng mga picture na nakahubad. Talagang nadala lang po talaga ako ng kamanyakan,"" saad ng suspek.  Nang suriin ng mga awtoridad ng suspek, nakita ang iba pang hubad na larawan ng iba pang mga babae na kaniyang naka-chat.  Natuklasan din ni Police Superintendent Eugene Orate, hepe ng Sta. Rosa police, na gumamit si Acosta ng boses pambabae sa voice chat.  Posible umanong gumamit ang suspek ng application sa internet upang ma-synthesize niya ang boses na tunog ng babae.  Inaalam na ngayon ng pulisya kung may ibang kasabwat ang suspek sa kaniyang modus at hinikayat ang iba pang mga nabiktima na magsampa ng reklamo. --","Huli sa entrapment operation ang isang truck driver nang dalhin sa motel ang kaniyang 12-anyos na biktima na gustong maging model sa Laguna. Ang suspek, aminado sa krimen na nadala lang umano ng kaniyang kamanyakan.","Oktubre 26, 2018 8:56pm GMT+08:00",https://www.gmanetwork.com/news/balitambayan/balita/672572/truck-driver-na-nagpanggap-na-recruiter-ng-mga-model-huli-dahil-sa-paghalay-sa-12-anyos-na-babae/story/
"Duterte, 'di kompiyansang mananalong senador ang spokesman niyang si Roque","Kung si Pangulong Rodrigo Duterte ang tatanungin, hindi mananalong senador sa darating na 2019 elections ang kaniyang tagapagsalita na si Harry Roque.  ""Si Roque, gusto magsenador. Sabi ko, 'Tama ka na. T— ina diyan. Standby ka. Bigyan kita ibang trabaho. Hindi ka manalo diyan',"" sabi ni Duterte sa kaniyang talumpati sa alumni ng Philippine Military Academy sa Malacañang nitong Huwebes.  ""Bakit? 'Ah ‘yung mga sundalo ayaw sa iyo,"" sabi pa ng pangulo na umani ng tawanan mula sa mga dumalo sa pagtitipon.  Sa press briefing nitong Biyernes, kinumpirma naman ni Roque na inalok siya ng Pangulo ng ibang posisyon na may kaugnayan pa rin sa pagiging tagapagsalita.  Inihayag din niya ang kaniyang saloobin kung nasorpresa ba siya sa naging pahayag ni Duterte na dating nag-eendorso sa kaniya na maging senador.  ""Yes and no, because when I came on board it was clear it was to be for a year,"" paliwanag niya.  ""And the general context was in fact to prepare me for what would happen a year later. But I also was not surprised because I knew that he also wanted me to stay and to continue with my undertaking,"" patuloy ni Roque.  Inilarawan din ni Roque ang mga pahayag ni Duterte na ""typical Duterte"" na ' 'cariño brutal.'  ""[C]ariño brutal if you need to put it, but I think he has sent the message that he prefers that I stay,"" sabi niya.  Pag-iisipan daw ni Roque ngayong weekend ang kaniyang magiging desisyon kung tutuloy sa pagsabak sa senatorial race. Isasapubliko daw niya ang kaniyang desisyon sa Lunes, dalawang araw bagong ang simula ng paghahain ng certificates of candidacy [sa Oktubre 11] para sa mga kakandidato sa 2019 elections.    Sa nakaraang resulta ng survey ng Pulse Asia nitong Setyembre para sa mga posibleng maging kandidatong senador, wala sa top 12 ang pangalan ni Roque.  Kasunod nito, sinabi ni Roque na nanatiling popularity contest ang eleksyon sa bansa.--","Kung si Pangulong Rodrigo Duterte ang tatanungin, hindi mananalong senador sa darating na 2019 elections ang kaniyang tagapagsalita na si Harry Roque.","Oktubre 5, 2018 5:10pm GMT+08:00",https://www.gmanetwork.com/news/balitambayan/balita/670232/duterte-di-kompiyansang-mananalong-senador-ang-spokesman-niyang-si-roque/story/
"Lalaking naglalakad sa Cubao, basta na lang binaril sa ulo","Patay ang isang lalaki nang bigla siyang barilin sa ulo ng lalaking nakasunod sa kaniya sa Cubao, Quezon City.    Sa ulat ni Rida Reyes sa GMA News TV ""Balita Pilipinas"" nitong Biyernes, makikita sa kuha ng CCTV ang ginawang pagbaril ng salarin sa biktima.  Kaagad na umalis ang salarin na parang walang nangyari matapos bumagsak ang biktima na nagtamo ng isang tama ng bala sa ulo.  Ayon sa isang saksi, may naghihintay na kasabwat ang salarin na nakasakay sa motorsiklo.  Inaalam pa ng awtoridad kung sino ang salarin pero inaalis nila ang anggulong pagnanakaw na motibo sa krimen dahil walang kinuhang gamit sa biktima.  Nakita sa mga gamit ng biktima ang pera na nagkakahalaga ng nasa P20,000 at mga deposit slip na nasa iba't ibang pangalan.--","Patay ang isang lalaki nang bigla siyang barilin sa ulo ng lalaking nakasunod sa kaniya sa Cubao, Quezon City.","Oktubre 5, 2018 5:51pm GMT+08:00",https://www.gmanetwork.com/news/balitambayan/balita/670236/lalaking-naglalakad-sa-cubao-basta-na-lang-binaril-sa-ulo/story/
"Bahay ng folk singer na si Coritha, nasunog","Nasunog ang bahay ng folk singer na si Coritha (Socorro Avelino sa totoong buhay) sa Scout Ybardolaza, Barangay Sacred Heart sa Quezon City kaninang madaling-araw.  Nagsimula ang sunog pasado alas-dos ng madaling araw na umabot ng ikalawang alarma bago idineklarang fire out ng Quezon City Fire District.  Ayon kay Fire Inspector Lyndon Yap, commander ng Quezon City Fire District Station 4, wala namang nasugatan sa insidente.  Natupok umano ng apoy ang buong bahay na luma na at gawa sa light materials.  Aabot pa umano sa P80,000 ang halaga ng pinsala.  Inaalam pa ng BFP kung ano ang sanhi ng pagsiklab ng apoy.  Pero ayon kay Coritha, posibleng ang sanhi ng sunog ay ang sigarilyo na naitapon sa kutson ng kanIyang pamangkin na kasama niyang nakatira sa bahay.  Wala raw silang nailigtas na kahit anong gamit dahil mabilis umanong lumaki ang apoy.  Si Coritha ang nagpasikat sa mga awiting “Oras na,” at “Si Lolo Jose.""","Nasunog ang bahay ng folk singer na si Coritha (Socorro Avelino sa totoong buhay) sa Scout Ybardolaza, Barangay Sacred Heart sa Quezon City kaninang madaling-araw.","Oktubre 6, 2018 8:46am GMT+08:00",https://www.gmanetwork.com/news/balitambayan/balita/670289/bahay-ng-folk-singer-na-si-coritha-nasunog/story/
"Paggamit sa mga imahe ng Santo sa ilegal na bagay, kinondena ng obispo","Mariing kinondena ng isan obispo ang paggamit ng imahe ng mga santo sa masamang gawain.  Ayon kay Pasig Bishop Mylo Hubert Vergara, chairman ng CBCP Episcopal Commission on Social Communication, ito ay kalapastanganan sa pananampalatayang Katoliko.  Ito ang reaksyon ng obispo hinggil sa nadiskubreng ilegal na droga sa likod ng imahe ng Mahal na Birhen na ipinuslit sa Ninoy Aquino International Airport (NAIA).  ""Sana hindi gamitin ang mga bagay sa ating Simbahan tulad ng mga santo para gumawa ng masama,"" pahayag ni Bishop Vergara sa panayam sa Radio Veritas nitong Biyernes.  Nanawagan din ang obispo na iwasan ang mga masasamang gawain tulad ng pakikisangkot sa ilegal na droga.  Batay sa ulat ng Bureau of Customs, nakumpiska ang nasabing frame ng Mahal na Birhen sa Ninoy Aquino International Airport kung saan isiniksik sa likurang bahagi nito ang mga shabu.  Ayon kay Customs Commissioner Isidro Lapeña, sinasamantala ng mga sangkot sa ilegal na droga ang mga Filipino dahil mahigit sa 80 porsiyento dito ay mga Katoliko.  Binigyang diin ni Vergara na dapat palakasin ang pagdedebosyon sa Mahal na Birhen lalo’t ang buwan ng Oktubre ay tinaguriang buwan ng Santo Rosario kung saan pinararangalan ang Mahal na Ina.  ""Ngayon po ay buwan ng Oktubre at ating pinaparangalan ang Mahal na Birhen ng Santo Rosario, sila'y paalala sa atin na tayo po ay magdasal at sila ang naging daan din na lalong tumibay ang ating pananampalataya sa Diyos lalo na ang Panginoong Hesus,"" dagdag ng Obispo.  Sa kabuuan, aabot sa mahigit P15 milyon ang nakumpiskang ilegal na droga na nakasilid sa iba't ibang mga produkto kabilang ang nasa likod ng larawan ng Mahal na Birhen.  Bagamat suportado ng Simbahang Katolika ang kampanya ng pamahalaan kontra ilegal na droga, nanindigan ang obispo itong hindi wasto ang pamamaraan nitong paslangin ang mga sangkot sa ilegal na gawain.",Mariing kinondena ng isan obispo ang paggamit ng imahe ng mga santo sa masamang gawain.,"Oktubre 5, 2018 1:15pm GMT+08:00",https://www.gmanetwork.com/news/balitambayan/balita/670204/paggamit-sa-mga-imahe-ng-santo-sa-ilegal-na-bagay-kinondena-ng-obispo/story/
"Cargo truck sa Maynila bumangga sa poste, kargang kemikal tumagas","Sumalpok ang isang trak na may kargang kemikal sa poste ng isang eskwelahan at nakabangga pa ng isang nakaparadang sasakyan sa Legarda Street, Maynila.  Bumigat ang daloy ng trapiko sa lugar dahil bumagsak ang container na karga ng trak na pag-aari ng CNE Cargo Logistics Incorporated na naka-base sa Binondo.  Ayon sa driver ng trak na si Aljon Mark Fortun, naputol ang lock sa container kaya nahulog mula sa trailer truck and container.  PANOORIN: Patuloy ang pagtanggal sa naaksidenteng container van na may kargang kemikal sa Legarda, Maynila. | via Mao Dela Cruz   Nabutas ang container van at bahagyang tumagas ang laman nitong kemikal na laman nito.   Masakit sa mata at matapang ang amoy ng kemikal. Nagkalat din sa kalsada ang basag na mga salamin mula sa trak.  Kuwento ng driver, paliko siya ng kurbadang bahagi ng Legarda Street nang mangyari ang insidente.   Hindi hindi umano kinaya ng trak ang bigat ng karga nitong na may bigat na 20 toneleda, kaya nagdire-diretso ito hanggang sa masalpok ang poste at ang nakaparadang L300 van na nagkataong walang sakay.  Parehong nakaligtas ang driver at pahinante ng trak.  Galing daw sila sa pier sa Maynila at patungo ng Taytay, Rizal upang maghatid ng kemikal sa isang warehouse ng kumpanyang gumagawa ng foam o kutson.  Rumesponde naman sa insidente ang traffic division ng Manila Police District, pati na ang Bureau of Fire Protection (BFP).  Ayon sa BFP, bineberipika pa nila kung anong uri ng kemikal ang karga ng naaksidenteng trak.  Pansamantala munang isinara kaninang umaga sa  daloy ng traffic ang bahagi ng Legarda na pinangyarihan ng aksidente.","Sumalpok ang isang trak na may kargang kemikal sa poste ng isang eskwelahan at nakabangga pa ng isang nakaparadang sasakyan sa Legarda Street, Maynila.","Oktubre 6, 2018 10:01am GMT+08:00",https://www.gmanetwork.com/news/balitambayan/balita/670292/cargo-truck-sa-maynila-bumangga-sa-poste-kargang-kemikal-tumagas/story/
"Tindero sa Quiapo, nasalisihan ng sugpo na nagkakahalagang P2,500","Halos maiyak na lamang ang isang tindero sa Villalobos, Quiapo, Maynila matapos siyang masalisihan ng isang babae ng ibinibenta niyang mga sugpo, lalo't inutang niya lamang ang puhunan sa mga ito.  Sa ulat ni Marisol Abdurahman para sa Unang Balita ng GMA News nitong Biyernes, makikita sa CCTV na nagsisimula pa lamang ang buena mano ng tinderong si Benjie del Rosario, habang may babaeng palinga-linga at tila nagmamasid sa kaniyang puwesto.  Abala noon si Benjie at ang kaniyang asawa sa pag-aayos ng mga paninda nilang hipon. Maya-maya, itinabi ni Benjie ang paninda niyang isang supot ng sugpo.  Makikitang umalis ang babae ngunit bumalik din, pero mayroon nang dala-dalang plastic.  ""Bumili pa siya ng worth P50 para hindi halata. Pero dahil sa ang kulay ng plastic po na binili niya at 'yung kinuha po ay parehas so hindi napapansin po,"" sabi ni Joey Jamisola, chairperson ng Barangay 306, Quiapo, Maynila.  Pagkakuha sa plastic ng sugpo na nagkakahalaga ng P2,500 hindi agad umalis ang babae.  ""Araw-araw ko po pinangungutang 'yan, dugo at pawis puhunan n'yan. Masakit po sa kalooban namin, lalo na may mga pinag-aaral ka,"" sabi ni Benjie.  ""Ang mga ganito, 'pag nakakuha sila, konti man, marami man, biglang umaalis 'yan. Pinapaalerto na po namin 'yan. Pinamo-monitor sa CCTV. Ngayon kapag po nakita namin 'yung mga ganu'ng itsura ulit, agad namin silang hinuhuli,"" Jay Dowell, kagawad ng naturang barangay.","Halos maiyak na lamang ang isang tindero sa Villalobos, Quiapo, Maynila matapos siyang masalisihan ng isang babae ng ibinibenta niyang mga sugpo, lalo't inutang niya lamang ang puhunan sa mga ito.","Oktubre 5, 2018 12:36pm GMT+08:00",https://www.gmanetwork.com/news/balitambayan/balita/670201/tindero-sa-quiapo-nasalisihan-ng-sugpo-na-nagkakahalagang-p2-500/story/
17-anyos sugatan sa pananaksak ng 6-anyos sa Valenzuela City,"Sinaksak ang isang 6-anyos na batang lalaki ang 17-anyos na nakaaway ng kaniyang tatay sa Valenzuela City noong Sabado.  Sa ulat ng Super Radyo dzBB nitong araw ng Linggo, sinabing nangyari ang insidente sa may Santol Street, Bilog sa Barangay Balangkas ng nasabing lungsod dakong 2:15 ng hapon.  17 years old na binatilyo, sugatan matapos saksakin ng 6 years old na bata sa Barangay Balangkas, Valenzela City. | via   Kinilala ang biktima isang 17-anyos na out-of-school youth, at taga-Barangay Balangkas.  Kinilala ang suspek na 6-anyos na si ""Von"" (di tunay na pangalan), isang Grade 2 pupil.  Sa inisyal na imbestigasyon ng mga pulis, nag-away ang ama suspek at ang biktima.  Pinalo umano ng 17-anyos ang ama ng bata ng kawayan. Sa galit ng bata, sinaksak niya ng kutsilyo sa tiyan ang biktiman.  Agad na itinakbo sa Valenzuela City Emergency Hospital ang biktima na kalauna'y inilipat sa Valenzuela Medical Center at ngayon ay inoobserbahan pa ang kalagayan.  Inilagay na sa pangangalaga ng  Valenzuela City Child Protection Center ang suspek na 6-anyos para sa counseling at karagdagang intervention.",Sinaksak ang isang 6-anyos na batang lalaki ang 17-anyos na nakaaway ng kaniyang tatay sa Valenzuela City noong Sabado.,"Oktubre 7, 2018 10:18am GMT+08:00",https://www.gmanetwork.com/news/balitambayan/balita/670348/17-anyos-sugatan-sa-pananaksak-ng-6-anyos-sa-valenzuela-city/story/
"Parking attendant binaril, patay sa Taguig","Patay ang isang parking boy matapos barilin habang natutulog sa isang duyan sa Plaza Quezon sa Barabgay Sta. Ana sa Lungsod ng Taguig kaninang madaling araw.  Sa ulat ng GMA News, sinabi ng barangay tanod na si Oscar Dela Cruz na dakong alas dos y medya ng madaling-araw nang i-report sa kanila ng isang bata sa barangay hall ang pamamaril.  Kinilala lamang ang biktima sa pangalang ""Ber"" na isa umanong parking attendant.  Ginagawa umanong tulugan minsan ng biktima ang plaza kasama ang kaniyang alagang aso.  Iniimbestigahan na ng mga pulis ang insidente.",Patay ang isang parking boy matapos barilin habang natutulog sa isang duyan sa Plaza Quezon sa Barabgay Sta. Ana sa Lungsod ng Taguig kaninang madaling araw.,"Oktubre 7, 2018 8:51am GMT+08:00",https://www.gmanetwork.com/news/balitambayan/balita/670345/parking-attendant-binaril-patay-sa-taguig/story/
"Babaeng na-'murder' ang kuko sa paa, nanganib ang buhay","Nauwi sa peligro at halos mag-agaw-buhay sa ospital ang isang babae matapos na nasugatan ang kuko niya sa paa nang kaniyang ipalinis. Alamin kung bakit humantong sa buwis-buhay ang simpleng proseso ng pagpapa-pedicure sa video na ito ng ""Kapuso Mo, Jessica Soho.""   :           --","Nauwi sa peligro at halos mag-agaw-buhay sa ospital ang isang babae matapos na nasugatan ang kuko niya sa paa nang kaniyang ipalinis. Alamin kung bakit humantong sa buwis-buhay ang simpleng proseso ng pagpapa-pedicure sa video na ito ng ""Kapuso Mo, Jessica Soho.""","Oktubre 8, 2018 6:18pm GMT+08:00",https://www.gmanetwork.com/news/balitambayan/balita/670492/babaeng-na-murder-ang-kuko-sa-paa-nanganib-ang-buhay/story/
"Babae natagpuang patay sa inuupahang bahay sa Sampaloc, hinihinalang pinagnakawan","Isang babaeng negosyante ang natagpuang patay ng kanyang mga kapitbahay sa loob ng kanyang inuupahang bahay sa Sampaloc, Maynila.  Hinihinalang biktima ng robbery-homicide ang biktima na nakilalang si Ria Chang, ayon sa ulat sa Unang Balita nitong Lunes ni Mav Gonzales.  Nang matagpuan ang bangkay ng biktima, nakitang nakatali ang kanyang mga kamay at paa at may busal ang bibig.  Manas na rin ang katawan kaya pinaniniwalaang ilang araw ng patay ang biktima nang siya ay matagpuan sa inuupahang kuwarto sa Lerma Street.  Ayon sa kapatid ng biktima na si Raquel Balitustus, may naamoy na masangsang ang mga kapitbahay.  Hinanap nila ang pinagmulan ng amoy at pinuntahan ang inuupahang bahay ng biktima.  Naka-padlock ang kuwarto ng biktima ngunit pagsilip nila sa bintana ay may nakita silang katawan.  Biyernes ng gabi raw huling nakita ng mga kapitbahay ang biktima. Wala raw itong kasama.  Walang ideya ang pamilya kung sino ang gumawa ng krimen dahil wala raw kaaway ang biktima. Isa raw itong may-ari ng general merchandise store.  ""Bigyan ng hustisya 'yung pagkamatay sa kapatid ko. Kaya kung sino ka man, kung sino ka man, magtago ka na! Magtago ka na kung sino ka man. Kung kailangan naming gumastos, gagastos kami para mahanap ka. Hindi namin matanggap na ganyan ang kailangang mangyari sa kanya dahil wala naman eh. Mabait 'yan eh,"" ani Balitustus.  Iniimbestigahan pa ng mga awtoridad kung sino ang nasa likod ng pagpatay.","Isang babaeng negosyante ang natagpuang patay ng kanyang mga kapitbahay sa loob ng kanyang inuupahang bahay sa Sampaloc, Maynila.","Oktubre 8, 2018 11:19am GMT+08:00",https://www.gmanetwork.com/news/balitambayan/balita/670421/babae-natagpuang-patay-sa-inuupahang-bahay-sa-sampaloc-hinihinalang-pinagnakawan/story/
"Tagapagsalita ni Duterte na si Roque, nagbakasyon ","Kinansela ni Presidential spokesperson Harry Roque ang kaniyang regular press briefing sa Malacañang nitong Lunes.  “Please be advised that Presidential Spokesperson will be on leave starting today, Monday, October 8,” saad ng abiso ng tanggapan ni Roque na ipinadala sa mga mamamahayag sa Palasyo.  Walang dahilan na ibinigay kaugnay sa bakasyon ni Roque.  Inaasahan ngayong Lunes sasabihin ni Roque kung tatakbo siyang senador sa 2019 elections, o tatanggap na lang ng ibang posisyon sa gobyerno.  “In my decision on whether not to run, to accept whatever the Office of the President may have, I will consider the fact that in this capacity as spokesperson, I must know everything about the president,” pahayag ni Roque sa mga mamamahayag nitong nakaraang Biyernes.  Nang araw na nabanggit, nilinaw din ni Roque na hindi siya nagsinungaling tungkol sa kawalan niya ng kaalaman kaugnay sa pagpunta ni Duterte sa ospital para magpasuri.  “I do concede that his going to the diagnostic exam was something I did not know and therefore, I’m inclined to believe that perhaps I’m not in a position to continue with this current function,” sambit niya.  Sa hiwalay na panayam, sinabi naman ni Communications Secretary Martin Andanar na inalok si Roque na pamunuan ang bubuhaying Office of the Press Secretary.  Bago nito, sinabi ni Duterte na mas makabubuti kay Roque na manatili sa posisyon dahil wala itong pag-asa na manalong senador kapag kumandidato.  Magsisimula ang paghahain ng certificates of candidacy ng tatakbo sa 2019 midterm elections simula sa Oktober 11 na magtatapos sa 17.—",Kinansela ni Presidential spokesperson Harry Roque ang kaniyang regular press briefing sa Malacañang nitong Lunes.,"Oktubre 8, 2018 3:45pm GMT+08:00",https://www.gmanetwork.com/news/balitambayan/balita/670461/tagapagsalita-ni-duterte-na-si-roque-nagbakasyon/story/
P30-M high-grade marijuana nasabat sa Las Piñas —PDEA,"Aabot sa P30 million halaga ng high-grade  marijuana ang nasabat ng mga awtoridad sa isang followup operation sa Las Piñas City nitong Linggo.  Sa ulat ni Mark Makalalad sa Super Radyo dzBB, sinabing bulto-bultong mga dahon ng high-grade marijuana ang natuklasang nakabaon sa likod ng greenhouse na sinalakay noong nakaraang gabi ng mga elemento ng Philippine Drug Enforcement Agency (PDEA).  P30 Million halaga ng High grade Marijuana, nasabat ng mga tauhan ng PDEA sa follow up operation sa Brgy. Pilar, Las Pinas City.   |via   Tinatayang P1 milyon ang halaga ng bawat kilo ng high-grade marijuana, isang espesyal sa uri na mas magaling umano kumpara sa lokal na breed ng natuarang halaman. Umabot naman sa 30 kilo ang nahukay na nakabaong marijuana nitong araw ng Linggo.  Ayon sa PDEA, hindi nakita ang mga marijuana sa unang raid sa lugar at nang binalikan nila ito, doon na natuklasan ang mga nakabaong kontrabando.  Hinuli ang isang suspek sa ginawang followup operation at may ibang mga pinakawalan dahil napag-alamang wala silang kinalaman sa iligal na operasyon, ayon sa PDEA.",Aabot sa P30 million halaga ng high-grade  marijuana ang nasabat ng mga awtoridad sa isang followup operation sa Las Piñas City nitong Linggo.,"Oktubre 7, 2018 3:14pm GMT+08:00",https://www.gmanetwork.com/news/balitambayan/balita/670356/p30-m-high-grade-marijuana-nasabat-sa-las-pi-ntilde-as-pdea/story/
2.4-M Pinoy ang malulubog sa kahirapan dahil sa inflation—Salceda,"Nagbabala ang isang kongresista na kilala rin na ekonomista na 2.4 milyong Filipino ang mababaon sa kahirapan, kung hindi sa gutom o pagkabansot dahil sa patuloy na pagmahal ng mga bilihin.    Ang pahayag ay ginawa ni Albay Representative Joey Salceda, tatlong araw matapos ihayag ng Philippine Statistics Authority na umakyat sa 6.7 percent inflation nitong September, na pinakamataas na nakalipas na siyam na taon.  Ang pagtaas ng inflation mula sa 6.4 percent noong Agosto ay dulot pa rin umano ng mataas na presyo ng pagkain at inumin, pabahay, kuryente, produktong petrolyo at transportasyon.  “Mas matindi ang epekto ng inflation sa lowest 30 percent [of the income bracket], kasi mas marami silang consumption on food items. Base sa pag-aaral, sa bawat 10 percent na pagtaas ng food prices, dumarami ang mahihirap ng 2.4 million,” paliwanag ni Salceda sa panayam ng GMA News’ “Balitanghali.”  Mas mataas ang naitalang bilis ng pagmahal ng mga bilihin sa Bicol Region na nasa 10.1 percent at sa Autonomous Region in Muslim Mindanao na nasa 9 percent.  “At ‘yung mga dati nang mahirap, magiging severe ang poverty. Nariyan na rin ang prospect ng malnutrition, stunting, and their future will be compromised,” babala ni Salceda.  Binatikos niya ang kabiguan ng kinauukulang ahensiya na tugunan ang pag-angkay ng bigas para mabigilan ang pagmahal ng naturang pangunahing pagkain ng mga Pinoy na lumubo ang presyo ng hanggang P70 bawat kilo.  “Up to now, 250,000 metric tons pa lang ang naaangkat natin, eh ang kailangan natin eh 1.2 million metric tons, lalo na 1.4 million metric tons ng bigas ang nasira nung typhoon Ompong,” paliwanag ni Salceda.  Isa sa mga sinisisi sa pagtaas ng inflation ang pagpapatupad ng Tax Reform for Acceleration and Inclusion (Train) Act. Nakapaloob sa naturang batas ang pagpataw ng mas mataas na buwis sa ilang produkto tulad ng mga petrolyo.  Ilang mambabatas sa Kamara de Representantes ang nanawagan sa pamahalaan na suspendihin ang pagpapatupad ng ikalawang round ng Trail Act sa susunod na taon.  Sa ilalim ng Train Act, hinati sa tatlong taon ang pagpapatupad ng singil sa mga produktong petrolyo. Ngayong 2018, P2.50 ang nadagdag sa diesel bawat litro; P4.50 per liter sa 2019; at P7 per liter sa 2020. Samantala, P7 per liter ang nagdagdag sa presyo ng gasolina sa unang taon; P9 per liter sa susunod na taon; at P10 per liter sa ikatlong taon o 2020.  Ayon kay Sonny Africa, executive director ng think tank IBON Foundation, dapat suspindihin na ang mas mataas na excise taxes sa mga produktong petrolyo.  “We can increase the importation of food items, but that would just be a short term measure. Kung pangmatagalan, dapat isuspende ang implementation nung increase ng fuel taxes under TRAIN law. Sa aming computation, P7.50 per liter sa presyo ng diesel ang dahil sa Train law, habang P14 per liter naman sa presyo ng gas,” sabi ni Africa sa hiwalay na panayam ng ""Balitanghali.""  “Siyam na buwan nang tumataas ang presyo ng mga bilihin, marami pang kailangan bawiin sa siyam na buwan,” dagdga niya.  Iminungkahi din niya na magpatupad ng price control sa mga pangunahing bilihin ang pamahalaan.—","Nagbabala ang isang kongresista na kilala rin na ekonomista na 2.4 milyong Filipino ang mababaon sa kahirapan, kung hindi sa gutom o pagkabansot dahil sa patuloy na pagmahal ng mga bilihin.","Oktubre 8, 2018 5:57pm GMT+08:00",https://www.gmanetwork.com/news/balitambayan/balita/670490/2-4-m-pinoy-ang-malulubog-sa-kahirapan-dahil-sa-inflation-salceda/story/
"Math teacher na nanghipo umano sa kaniyang 8-anyos na estudyante, inaresto sa paaralan","Arestado ang isang private school teacher sa Quezon City matapos na magsumbong ang kaniyang walong-taong-gulang na estudyante na kaniya raw hinipuan sa maseselang bahagi ng katawan sa Quezon City.    Sa ulat ni Cesar Apolinario sa GMA News TV ""Balitanghali"" nitong Lunes, kinilala ang inarestong math teacher na si Carlito Gabriel. Dinakip ang suspek sa loob mismo ng pinapasukan niyang eskwelahan sa Novaliches, Quezon City.  Ayon sa ina ng biktima, umiiyak na nagsumbong sa kaniya ang anak dahil sa ginawa umanong pangmomolestiya ng guro.  Sa report ng pulisya, sinabi umano ng bata na lumapit sa kaniya ang guro para turuan siya sa math. Pero pinaghahawakan daw ng suspek ang maseselang parte ng kaniyang katawan.  ""Nag-complaint sa atin ang parents about sa complaint ng anak niya na allegedly nagkaroon ng sexual advantage yung kaniyang teacher mismo. So immediately nag-dispatch tayo ng pulis at pinaaresto natin itong teacher,"" ayon kay Police Superintendent  Rossel Cejas, station commander, QCPD Station 4.  Desidido ang pamilya ng biktima na itinuloy ang pagsasampa ng reklamong paglabag sa child abuse law laban sa guro na tumanggi munang magbigay ng pahayag. --",Arestado ang isang private school teacher sa Quezon City matapos na magsumbong ang kaniyang walong-taong-gulang na estudyante na kaniya raw hinipuan sa maseselang bahagi ng katawan sa Quezon City.,"Oktubre 8, 2018 5:15pm GMT+08:00",https://www.gmanetwork.com/news/balitambayan/balita/670483/math-teacher-na-nanghipo-umano-sa-kaniyang-8-anyos-na-estudyante-inaresto-sa-paaralan/story/
"Bangkay ng negosyanteng babae, nadiskubre sa apartment nang magsimula nang mangamoy","Isang bangkay ng babaeng negosyante ang natagpuan sa apartment na kaniyang tinutuluyan sa Maynila nitong Linggo. Nadiskubre ang labi ng biktima na nakatali at may busal sa bibig nang may maamoy na masangsang ang mga kapitbahay.      Sa ulat ni Mav Gonzales sa GMA News TV “Balita Pilipinas” nitong Lunes, kinilala ang biktima na si Ria Chang. Nakatali ang kaniyang mga kamay at paa, may busal ang bibig at manas na ang katawan nang makita sa kaniyang apartment sa Lerma, Maynila.    Nadiskubre ang bangkay ni Chang matapos humingi ng tulong ang kaniyang mga kapitbahay sa pulis dahil sa umaalingasaw na amoy mula sa apartment ng biktima.    ""May naamoy na raw silang masangsang nga. So siyempre inaano nila na baka nga daga. Naamoy lang nila, ti-nrace nila. Pinuntahan ng mga kapitbahay, inano, wala naman silang nakita. Nakita nga nila, naka-padlock 'yung sa kapatid ko. Sinilip na nila sa bintana. May nakitang katawan,” ani Raquel Balitus, kapatid ng biktima.    Ayon sa mga kapitbahay ni Chang, Biyernes nang huli nilang makitang buhay ang biktima.    Wala namang maisip ang pamilya ni Chang kung sino ang maaring gumawa ng karumal-dumal na krimen dahil wala raw kaaway ang biktima na may-ari ng isang general merchandise store.    Hinala ng mga awtoridad, tinangkang holdapin ang biktima na nauwi sa krimen.    Umaasa ang kapatid ng biktima na mabibigyan ng hustisya ang pagkamatay ni Chang.    Inaalam pa ng mga pulis kung sino ang nasa likod ng pagpatay. --",Isang bangkay ng babaeng negosyante ang natagpuan sa apartment na kaniyang tinutuluyan sa Maynila nitong Linggo. Nadiskubre ang labi ng biktima na nakatali at may busal sa bibig nang may maamoy na masangsang ang mga kapitbahay.,"Oktubre 8, 2018 10:16pm GMT+08:00",https://www.gmanetwork.com/news/balitambayan/balita/670516/bangkay-ng-negosyanteng-babae-nadiskubre-sa-apartment-nang-magsimula-nang-mangamoy/story/
"Lalaking nahuli-cam na namaril ng sekyu sa mukha, nadakip na","Nadakip na sa isang videoke bar sa Maynila ang lalaking bumaril sa mukha ng isang security guard na kaniyang nadaanan sa isang condominium building sa Makati City noong Marso.    Ayon sa ulat ni Emil Sumangil sa “24 Oras” nitong Lunes, naaresto ang suspek na si Mark Anthony Garcia Yap habang nakikipag-videoke sa Sta. Ana, Manila.  ""Nasubaybayan natin ang kilos nito [ng suspek], at mayroong nakapagsabi sa amin na itong si Mark Anthony ay naririto sa isang lugar,” ani Sr. Supt. Rogelio Pablo Simon, Chief of Police ng Makati City.  Nakaligtas ang biktima ni Yap na kinilalang si Aniceto Mangaser, 52-anyos, na nagtamo ng tama ng bala sa kaliwang pisngi noong Marso sa binabantayang condominium sa Makati.  Napag-alaman na bisita ng isang tenant ang suspek, na sinita ng guwardiya dahil sa pagiging maingay dulot ng kalasingan.  Nang paalis na ang suspek, dumaan ito sa biktima na nakaupo at bigla niyang binaril.  Masaya si Mangaser sa pagkakahuli kay Yap.  ""Masaya na po ako sir. Mabibigyan na rin ng katarungan ang ginawa niya sa 'kin. Sana maparusahan siya,” ani Mangaser.  ""Pinatatawad ko siya pero meron siyang dapat pananagutan sa batas,” dagdag pa ng biktima.  Hindi naman itinanggi ng suspek ang kaniyang ginawa.  ""Nadala lang po ako ng galit Humihingi po ako ng tawad sa kaniya,” ani Yap.--",Nadakip na sa isang videoke bar sa Maynila ang lalaking bumaril sa mukha ng isang security guard na kaniyang nadaanan sa isang condominium building sa Makati City noong Marso.,"Oktubre 8, 2018 8:48pm GMT+08:00",https://www.gmanetwork.com/news/balitambayan/balita/670509/lalaking-nahuli-cam-na-namaril-ng-sekyu-sa-mukha-nadakip-na/story/
"Dayuhan, puwede rin kayang tumaya at manalo ng P1-B Ultra Lotto 6/58?","Inaasahan na lalo pang dadami ang tataya sa Ultra Lotto 6/58 draw sa Martes, Oktubre 9 dahil sa aabot na sa P1 bilyon ang magiging papremyo nito. Katunayan, sinasabing maging ang mga dayuhan na nasa bansa, nakikipila rin para tumaya. Pero puwede ba nilang makuha ang premyo kung sila ang manalo?  Sa isang pahayag nitong Lunes, sinabi ni Philippine Charity Sweepstakes Office (PCSO) General Manager Alexander Balutan na puwede ring manalo ng jackpot ang mga dayuhang tataya.  ""Even foreigners can win the jackpot prize if they bought a ticket as long as they are 18 years old and above, which is the age requirement, and as long the claimant has the winning ticket, he or she can take home the jackpot prize,"" sabi ng opisyal.  Sabi ni Balutan, may mga ulat siyang natanggap na tumataya rin ang mga dayuhan sa pag-asang makukuha nila ang historic  jackpot prize.  ""Itong P1-billion jackpot prize ay napaka-historic sa PCSO, lahat, lalo na 'yung mga tumataya eh excited, 'di na mapakali, at gustung-gusto na talagang manalo. Whoever wins this prize will be the first-ever PCSO billionaire,"" sabi ni Balutan.  Sabi ni Balutan, nais niya na marami ang makakakuha ng winning combination para marami ang maghati at sumaya sa nakalululang premyo.  Ang pinakamalaking papremyo sa lotto na napanalunan sa ngayon ng solong mananaya ay nangyari noong 2010 sa 6/55 draw na umabot sa P741 milyon ang premyo.  Ang naturang mananaya ay isang 60-anyos na lalaking balikbayan na galing sa New York at tumaya sa  Olongapo City, Zambales.  Paalala ni Balutan sa mananalo ng jackpot prize, magdala ng dalawang valid identifications cards, at ang winning ticket para makuha ang premyo sa kanilang Accounting and Budget Department.  Kapag natiyak na tama ang dalang ticket, magbibigay ng tseke ang Treasury department na nagsasaad sa halagang napanalunan at saka pupunta sa Landbank of the Philippines para ipa-cash ang tseke, o magbukas ng bank account para ilagak doon ang napanalunan.  ""Winning a huge amount of jackpot prize will definitely change your outlook in life, your lifestyle, and priorities. Don't become one-day millionaires. Money is good when you use it to improve your life, your family, and your community. Don't lose yourself,"" paalala ni Balutan. --","Inaasahan na lalo pang dadami ang tataya sa Ultra Lotto 6/58 draw sa Martes, Oktubre 9 dahil sa aabot na sa P1 bilyon ang magiging papremyo nito. Katunayan, sinasabing maging ang mga dayuhan na nasa bansa, nakikipila rin para tumaya. Pero puwede ba nilang makuha ang premyo kung sila ang manalo?","Oktubre 8, 2018 11:41pm GMT+08:00",https://www.gmanetwork.com/news/balitambayan/balita/670526/dayuhan-puwede-rin-kayang-tumaya-at-manalo-ng-p1-b-ultra-lotto-6-58/story/
"Sa dami ng tumataya, printer ng lotto outlet sa Abra, nasira","Isang lotto outlet sa Bangued, Abra ang napilitang magsara matapos masira ang printer nito sa dami ng tumataya para sa Ultra Lotto 6/58.  ""Sa dami po ng nagtataya, sir, bumigay na po 'yung printer namin, sir,"" sabi ng teller sa nasabing lotto outlet, ayon sa ulat sa Unang Balita nitong Martes ni Bam Alegre.  Ipinaalam na ito sa Philippine Charity Sweepstakes Office para agad mapalitan ang printer.  Ang bola para sa Ultra Lotto 6/58 ay gaganapin nitong Martes ng gabi.   .  Ito na ang pinakamalaking premyo sa kasaysayan ng lotto sa Pilipinas.  ""Phenomenal po ito, record-breaking. Imagine, one billion pesos. 'Di po namin inaasahan... Ang wish din namin sana po marami ang tumama,"" ani Arnel Casas, PCSO assistant general manager for the Gaming, Product Development and Marketing Sector.  Habang lumalaki ang premyo, mas dumarami ang tumataya.  Tanghali pa lang, napakahaba na ng pila sa lotto outlet sa Kidapawan, Cotabato.  Mahaba rin ang pila sa Siniloan, Laguna.  Ganoon din ang sitwasyon sa mga lotto outlet sa Metro Manila, katulad sa isang mall sa Mandaluyong City, base sa kuha ng YouScooper na si Mark Lester Sonza nitong Lunes.     LOOK: Pahirapan na ang pagpila sa isang lotto outlet sa isang mall sa Mandaluyong, ulat ni YouScooper Mark Lester Sonza. Aabot na sa isang bilyong piso ang jackpot prize sa Ultra Lotto 6/58. Nakataya na ba kayo, mga Kapuso?      Ang ilang mga nakataya na ay may plano na kung ano ang gagawin sakaling mapanalunan ang jackpot—tulungan ang pamilya at bumili ng bahay at lupa.    Simula Pebrero, halos P5 bilyon na ang kinita ng PCSO mula sa mga taya sa Ultra Lotto.  Nakapagbigay na ng P1.4 billion ang PCSO sa charity.  Mula Enero, ang P6 bilyong kinita ng PCSO mula sa lahat ng games ay napunta sa charity.  Ang beneficiaries naman ng PCSO ay umabot sa 352,562.  Thirty percent ng revenue ng PCSO ay napupunta sa charity, tulad ng medical assistance para sa mga mahihirap.  ""Nagbibigay kami ng tulong sa lahat ng nangangailangan but we give preference to those individuals na mas nangangailangan. Ito ho 'yung indigents,"" ani Larry Cedro, assistant general manager for charity sector ng PCSO.    Nagpaalala ang PCSO sa mga tumataya na ingatan ang ticket. Bawal itong mabasa, mainitan, o malukot.  Kung sakaling makuha ang jackpot na anim na number combination,  . Dalhin lamang ang dalawang government-issued ID at ang winning ticket.  Ang mga premyo sa lotto na higit sa P10,000 ay   ayon sa Tax Reform for Acceleration and Inclusion (TRAIN) law.","Isang lotto outlet sa Bangued, Abra ang napilitang magsara matapos masira ang printer nito sa dami ng tumataya para sa Ultra Lotto 6/58.","Oktubre 9, 2018 10:03am GMT+08:00",https://www.gmanetwork.com/news/balitambayan/balita/670562/sa-dami-ng-tumataya-printer-ng-lotto-outlet-sa-abra-nasira/story/
"Rider na tila nagmagandang loob para makadaan ang ambulansiya, natumba, nakabangga pa","Nauwi sa disgrasya ang tila pagmamagandang loob ng isang motorcycle rider na hawiin ang mga sasakyan para makadaan ang ambulansiya. Pero ang driver ng ambulansiya, 'di lubos na natuwa sa ginawa ng rider.    Sa ulat ni Jun Veneracion nitong Martes sa ""24 Oras,"" nakuhanan ng dash cam nitong Sabado ang rider na tila nag-e-exhibition sa pagewang-gewang na takbo sa harapan ng ambulansiya na tila gustong patabihin ang mga motorista para makadaan ang ambulansiya.  Pero kahit nakauna na ang ambulasiya, sige pa rin ang rider sa pagewang-gewang na pagpapatakbo.  Sa video, maririnig na binubusinahan na ng ambulansya ang rider at sinasabihan na huminto pero hindi pa rin siya tumigil. May pagkakataon na sumemplang ang rider pero tumayo siya ulit at tinuloy paghawi ng sasakyan.  Sa isa niyang tangkang pagsingit, nakabangga siya ng isang sasakyan.  Hindi hinintuan ng rider ang kaniyang nabangga at doon lang tumigil sa pagbuntot sa ambulansiya at tuluyang umalis.  Ayon kay Richmond Jabar na nagmamaneho ng ambulasiya, galing sila sa Pasay City at may dala silang pasyente na dadalhin nila sa isang ospital sa Quezon City.  Bagaman iniisip daw nilang nagmagandang loob ang rider, delikado pa rin daw ang ginawa nito.  ""For us, masyadong delikado eh. Nakita n'yo naman. Natumba siya, nakabangga. Ilang beses namin siyang muntikang nabangga,"" ani Jabar.  Aminadong nainis din ang emergency medical technician dahil naapektuhan daw ang kaniyang diskarte sa pagmamaneho.  ""Kasi siyempre nawawala ang diskarte namin kung saan kami papasok kasi sa traffic,"" dagdag niya.  Dahil marami raw ang mga motoristang pasaway, nagpayo ang mga awtoridad na mag-give way na lang sa mga emergency response vehicle tulad ng ambulansiya para iwas-disgrasya. --","Nauwi sa disgrasya ang tila pagmamagandang loob ng isang motorcycle rider na hawiin ang mga sasakyan para makadaan ang ambulansiya. Pero ang driver ng ambulansiya, 'di lubos na natuwa sa ginawa ng rider.","Oktubre 9, 2018 11:16pm GMT+08:00",https://www.gmanetwork.com/news/balitambayan/balita/670677/rider-na-tila-nagmagandang-loob-para-makadaan-ang-ambulansiya-natumba-nakabangga-pa/story/
P1M halaga ng kush o high-grade marijuana nasabat sa Pasig,"Nasabat ng mga awtoridad nitong Lunes ng gabi ang halos kalahating kilong kush o high-grade marijuana na may market value na P1 milyon sa isang buy-bust operation sa Pasig City.  Inaresto ng mga pulis ang target ng buy-bust operation na si Carlitos Arpilleda, na siyang itinurong source ng mga hinihinalang drug pusher na naaresto noong Sabado, ayon sa ulat sa Unang Balita nitong Martes ni Mav Gonzales.  Arestado rin sa bahay ng suspek ang isa pang suspek na nakilalang si Jayson Peralta na pinaniniwalaang parokyano niya.  Narekober sa bahay ng suspek ang halos isang pound ng kush na nakasilid sa mga lata ng biskuwit, isang weighing scale, pipes, at buy-bust money.  Ang nasabat na kush ay may iba't ibang flavor tulad ng cookies, mango, at candy.  Ang isang maliit na pakete ay nagkakahalaga ng P1,500.  Ayon kay Police Superintendent Igmedio Bernaldez, commander ng Manila Police District Station 5, ang kush ay high-grade marijuana na galing pa sa ibang bansa. Mataas daw ang halaga nito.  Ilan daw sa mga kostumer ng suspek ay mga estudyante, at karaniwan ay sa Facebook groups nabebenta ang kush.  Ayon sa suspek, ino-order niya ito online mula sa California.  Iniimbestigahan pa ng mga awtoridad kung paano nakalusot ang ilegal na droga dahil pinapadaan daw ang package sa isang courier service.  Mahaharap sa reklamong paglabag sa Comprehensive Dangerous Drugs Act of 2002 ang mga naarestong suspek.",Nasabat ng mga awtoridad nitong Lunes ng gabi ang halos kalahating kilong kush o high-grade marijuana na may market value na P1 milyon sa isang buy-bust operation sa Pasig City.,"Oktubre 9, 2018 8:57am GMT+08:00",https://www.gmanetwork.com/news/balitambayan/balita/670557/p1m-halaga-ng-kush-o-high-grade-marijuana-nasabat-sa-pasig/story/
"Hinihinalang kawatan na umaaligid sa barangay, nahuli sa Pateros","Isang lalaking hinihinalang akyat-bahay ang nahuli ng mga awtoridad habang umaali-aligid sa isang barangay sa Pateros.  Nakilala ang suspek na si Michael Mendieta, 23, ayon sa ulat sa Unang Balita nitong Martes ni Oscar Oida.  Namataan siya ng mga barangay tanod na umaaligid sa barangay.  ""Umiikot 'yung mga barangay tanod natin. Nasita siya. Suspicious-looking. Ayon. Kasi 'di siya taga-roon. Dayo. So ayon, tinawagan ang pulis. Nakuhanan siya ng isang sachet ng shabu,"" ani Police Senior Superintendent Alexander Santos, hepe ng Taguig Police.  Dahil sa CCTV, nakilala ang biktima na umano'y nanloob sa ilang bahay sa Pateros.  Sa isang compound sa Barangay Sta. Ana, nanakaw umano ng suspek noong Setyembre 26 ang mga gamit na nagkakahalagang P300,000, kabilang ang mga alahas, pera, at mga gadget tulad ng laptop.  Hinihinalang ang parehong suspek din ang nakita sa CCTV na umakyat sa gate ng isa pang bahay kasama ang isang kasabwat. Dito ay nakakuha umano ang suspek ng cellphone, alahas, at gadget na nagkakahalaga rin ng mga P300,000.  Maging ang bahay ng bise alkalde ng Pateros ay tinangka ring pasukin diumano ng suspek noong Hunyo.  ""Nu'ng nakita niyang may tao, nag-back out na siya,"" ani Gerald German, bise alkalde ng Pateros.  Bukod sa pagkakahawig raw ng itsura, parehong-pareho rin daw ang tattoo ng suspek sa batok kung ikukumpara sa mga kuha ng CCTV.  Itinanggi naman ng suspek na siya ang nasa CCTV.  Patuloy namang pinaghahanap ng pulisya ang umano'y kasabwat ng suspek.",Isang lalaking hinihinalang akyat-bahay ang nahuli ng mga awtoridad habang umaali-aligid sa isang barangay sa Pateros.,"Oktubre 9, 2018 12:52pm GMT+08:00",https://www.gmanetwork.com/news/balitambayan/balita/670582/hinihinalang-kawatan-na-umaaligid-sa-barangay-nahuli-sa-pateros/story/
Walang malubhang sakit si Duterte— Roque,"Wala umanong malubhang sakit si Pangulong Rodrigo Duterte na kailangan niyang ihayag sa publiko alinsunod sa itinatakda ng Konstitusyon, ayon kay presidential spokesperson Harry Roque.  Ginawa ni Roque ang pahayag sa press briefing nitong Martes, kasunod ng deklarasyon ni acting Local Government Secretary Eduardo Año na sinabi ni Duterte sa Cabinet meeting nitong Lunes ng gabi na negatibo siya sa cancer.  ""He disclosed to us that the result of the test was negative, the one where they took samples from his intestines,"" sabi ni Año sa mga mamamahayag.  Nang tanungin si Roque tungkol sa sinabi ni Año, hindi niya itinanggi o kinumpirma ang pahayag ng huli dahil sa, ""I am not privy to that information.""  Paliwanag pa ni Roque, hindi niya nadinig ang naturang pahayag ni Duterte na sinasabi ni Año.  ""It may not be the complete quote from the President,"" sabi ng tagapagsalita ng pangulo. ""What I can say is that the conclusion is his condition is not serious.""  Nitong nakaraang linggo, inamin ni Duterte na nagtungo siya sa ospital para sa pagsusuri sa kaniyang kalusugan.  Gayunman, sinabi ni Roque na wala siyang impormasyon tungkol sa resulta ng naturang pagsusuri sa pangulo.  ""There is no consensus as to what extent his condition will be divulged, but we will abide by the provision of the Constitution,"" giit niya. ""Whatever the President has, it is not serious for the constitutional provision to apply.""  Sa ilalim ng Saligang Batas, nakasaad na dapat ipaalam sa publiko ang lagay ng kalusugan ng pangulo.  ""What I can say is that the decision made was that unless the President has serious illness, he would like to keep his medical condition private and confidential,"" ani Roque sabay sabi na hintayin na lang ng publiko ang mga sasabihin ng pangulo.—","Wala umanong malubhang sakit si Pangulong Rodrigo Duterte na kailangan niyang ihayag sa publiko alinsunod sa itinatakda ng Konstitusyon, ayon kay presidential spokesperson Harry Roque.","Oktubre 9, 2018 3:31pm GMT+08:00",https://www.gmanetwork.com/news/balitambayan/balita/670609/walang-malubhang-sakit-si-duterte-roque/story/
"Unli rice import, iniutos ni Duterte, ayon kay Roque","Inalis umano ni Pangulong Rodrigo Duterte ang limitasyon sa pag-angkat ng bigas para matugunan ang tumataas na presyo nito sa merkado at iba pang pangunahing bilihin, ayon kay presidential spokesperson Harry Roque Jr.  Sa press briefing nitong Martes, sinabi ni Roque na nabuo ang desisyon sa unli rice import sa ginanap na Cabinet meeting nitong Lunes ng gabi.  “The President approved the unimpeded importation of rice. Wala na pong restriction ngayon, basta magbayad lang ng taripa at gagamitin natin ang taripa na ito para sa ating mga farmers,” sabi ni Roque.  Ginawa ni Roque ang pahayag ilang araw matapos lumabas ang datos na umangat sa 6.7 percent ang inflation rate [bilis sa pagmahal ng mga bilihin at serbisyon] nitong September.  Ito na ang pinakamataas na inflation rate na naitala sa nakalipas na siyam na taon. Mas mataas ito sa 6.4 percent na naitala noong Agosto.  “The President can just order the liberation of the importation. Walang time frame [on liberalization of rice imports]. Kasi ngayon [kailangan] meron pang order ang NFA Council kung ilan ang i-aangkat na bigas, wala na pong ganyan ngayon. Of course they still need to procure import permit, but no one will approve the [volume of] rice to be imported anymore,” sabi ni Roque.  “Unfortunately po, habang wala pa tayong sariling langis sa Pilipinas, wala pa tayong magagawa sa pagtaas ng presyo ng langis. Pero ngayon, inaasahan natin mataas man ang krudo, mapapababa natin ang presyo ng bigas na malapit sa sikmura ng bawat Pilipino,” dagdag niya.  Sa kasalukuyan, ang National Food Authority (NFA) council na binubuo ng 11 ahensiya ng gobyerno ang sumusuri kung gaano karaming bigas ang aangkatin. Ang NFA rin ang nagbibigay ng pahintulot sa mga mang-aangkat ng bigas.  Sabi ni Roque, na hindi na kailangang hihintayin na maipasa ang Rice Tariffication bill na nakabinbin sa Senado.  “We don't need to wait for that [bill]. Ang importante po, kung maraming maipasok na bigas ay  babagsak ang presyo ng bigas. Ang importante din po magbayad sila ng taripa dahil gagamitin natin ang taripa para tulungan ang mga magsasakang Pilipino,” ayon kay Roque.—","Inalis umano ni Pangulong Rodrigo Duterte ang limitasyon sa pag-angkat ng bigas para matugunan ang tumataas na presyo nito sa merkado at iba pang pangunahing bilihin, ayon kay presidential spokesperson Harry Roque Jr.","Oktubre 9, 2018 5:22pm GMT+08:00",https://www.gmanetwork.com/news/balitambayan/balita/670630/unli-rice-import-iniutos-ni-duterte-ayon-kay-roque/story/
"22 babae kabilang ang 18 menor de edad na diumano'y binubugaw, nasagip","Nasagip ng mga awtoridad ang 22 na babae, kabilang ang 18 na menor de edad, na diumano'y binubugaw sa isang resort sa Cavite.  Naikasa ang operasyon matapos makatanggap ng tip ang Philippine National Police Anti-Trafficking Division, ayon sa ulat ni Mav Gonzales sa Unang Balita nitong Martes.  ""Based doon sa reklamo na nakuha natin, 'yung resort na 'yon ay nagiging meeting up point ng mga customer at 'yung nagbebenta ng mga bata,"" ani Senior Superintendent Villamor Tuliao.  Sa police operation, isang lalaki ang nagpanggap na kostumer, at nang inabot na ng lalaki ang P3,000 sa babaeng suspek, inaresto na ang umano'y bugaw.  Dinala sa PNP Anti-Trafficking Division ang 22 na babaeng nasagip.  Ayon sa isa sa mga na-rescue na menor de edad, sumama lang daw siya sa resort upang magbantay pero itinanggi niyang sangkot siya sa prostitusyon.  Bagamat hindi itinanggi ng suspek ang paratang, iginiit niyang hindi lamang siya ang nagbubugaw ng mga babae.  Lumalabas sa inisyal na imbestigasyon na walang alam ang may-ari at caretaker ng resort na ginawa na palang pugad ng prostitusyon ang resort.  Sa kabila nito ay sasailalim pa rin siya sa masusing imbestigasyon.","Nasagip ng mga awtoridad ang 22 na babae, kabilang ang 18 na menor de edad, na diumano'y binubugaw sa isang resort sa Cavite.","Oktubre 9, 2018 11:53am GMT+08:00",https://www.gmanetwork.com/news/balitambayan/balita/670574/22-babae-kabilang-ang-18-menor-de-edad-na-diumano-y-binubugaw-nasagip/story/
"Taxi driver, sugatan nang pumalag sa 3 holdaper; mga suspek, nasakote sa buy-bust ops","Nasugatan pero nakaligtas ang isang taxi driver nang manlaban siya sa tatlong lalaking nangholdap sa kaniya sa Quezon City. Kinalaunan, dalawa sa mga suspek ang nadakip sa buy-bust operation at nabisto na nanghoholdap din sila ng mga Indian at gumagamit pa ng babae bilang ""pain.""    Sa ulat ni Cesar Apolinario sa GMA News ""24 Oras"" nitong Martes, sinabing sumakay ng taxi ang tatlong holdaper noong Biyernes ng gabi at nagpahatid sa Barangay Sauyo sa Quezon City kung saan sila nagdeklara ng holdap.  Inagaw umano ng biktima ang patalim ng holdaper kaya nagtakbuhan ang mga suspek. Ang driver, kaagad ding humingi ng tulong pero hindi na nakita ang mga holdaper.  Nitong Sabado ng hapon, naaresto sa buy-bust operation ang dalawa sa tatlong lalaking suspek na sina Manuel Puaso alyas ""Onyok"" at Mark Anthony Wenceslao, alyas ""Kulit.""  Nang iharap ang dalawa sa taxi driver, positibo niyang kilala ang mga ito. Nakuha rin sa mga suspek ang kustilyong ginamit sa panghoholdap sa biktima.  Hindi na nila itinanggi ang ginawang tangkang pagholdap sa biktima pero walang gustong umamin kung sino ang tangkang sumasaksak sa driver.  Kasamang naaresto sa buy-bust si Nicole Joy Dela Cruz, na umano'y kasabwat din ng mga suspek sa pangangarnap at panghoholdap naman sa ilang Indian national.  Ayon kay Police Senior Inspector Dennis Francisco,hepe SDEU/Intelligence Branch ng QCPD-Station 4,  ginagamit ng grupo si Dela Cruz na pang-akit sa bibiktima na kunwaring magtatanong at saka lalapit ang mga suspek para holdapin ang biktima.  Itinanggi naman ni Dela Cruz ang paratang laban sa kaniya.  Pero nitong Linggo, apat na Indian national ang positibong itinuro ang tatlong suspek na bumiktima sa kanila.  Inihahanda na ang patong-patong na kaso laban sa mga suspek na kinabibilangan ng carnapping, robbery at frustrated homicide. --","Nasugatan pero nakaligtas ang isang taxi driver nang manlaban siya sa tatlong lalaking nangholdap sa kaniya sa Quezon City. Kinalaunan, dalawa sa mga suspek ang nadakip sa buy-bust operation at nabisto na nanghoholdap din sila ng mga Indian at gumagamit pa ng babae bilang ""pain.""","Oktubre 10, 2018 12:07am GMT+08:00",https://www.gmanetwork.com/news/balitambayan/balita/670679/taxi-driver-sugatan-nang-pumalag-sa-3-holdaper-mga-suspek-nasakote-sa-buy-bust-ops/story/
Mga deboto ni Padre Pio patuloy na dumaragsa sa Manila Cathedral,"Patuloy pa ring dinaragsa ng mga debotong Filipino ang ""incorrupt heart"" relic ni St. Padre Pio na nandito ngayong sa Pilipinas.  Sa ulat ng Unang Balita nitong Miyerkoles, sanabing hanggang sa ngayon ay dagsa pa rin ang mga deboto sa Manila Cathedral upang masilayan ang relic ng Santo, ang kaniya mismong puso na hindi nabubulok.  May kanya-kanyang ipinagdarasal at may kanya-kanyang milagrong hinihintay ang bawat isa na mga dumayo sa cathedral, ayon sa ulat.  Pahayag ng isang deboto na si Josephine Ramos, matagal na umano siyang deboto ni St. Padre Pio.  At laking tuwa niya nang mabalitaang darating dito ang ""incorrupt heart"" ng Santo.  Hangad umano niya ay isang milagro para sa kaptid niyang si Erlinda, na mayroong karamdamang ALS (amyotrophic lateral sclerosis).  ""So we're hoping for a miracle.  Kaya pumunta kami dito.""  Marso umano nang ma-diagnose ang karamdaman ni Erlinda na ALS, isang pambihirang sakit na wala pang lunas na natuklasan.   Kahit daw noong malakas pa ito ay talagang deboto na siya ni Padre Pio.  Isa lamang ang mga Ramos sa libo-libong nagnanais na masilayan ang relic ni Padre Pio.  Samantala, kagalingan din mula sa sakit ang hiling ni Luisa Cabuhat para sa tatlong buwang gulang na anak niyang si baby Isabella. Na-diagnose daw kasi itong may sakit sa dugo.  Syempre parang yung kilabot mo. Yung talagang parang napawi yung lahat ng dinadala mo. Parang ganun. Yung bigat sa kalooban. Tsaka syempre yung kay baby. Priority namin yun.  Anim na oras namang naghihintay si Cynthia Ferrreras para lamang masilayan ang incorrupt heart ni Padre Pio.  ""Ang purpose ko talaga is hindi papasok dito sa pagtingin ng relic kasi alam ko mahaba ang pila. Pero nung magkasama kami kanina. Pagdating namin doon sa plaza, yung gitna po doon, tumitindig yung balahibo namin. Hindi naman kami nag-usap. So nag-decide kaming dalawa na maghanap kung saan yung last na pila,"" pahayag ni Cynthia.  Ipinagdarasal niya ang peace of mind at kagalingan mula sa karamdaman.  Ilan lamang sila sa libo-libong mga deboto na dumarayo sa Manila Cathedral mula pa noong Martes ng gabi.  Dumating ang relic ni   at iikot ito sa ilang mga piniling lugar sa bansa sa loob  20 na araw.  Una itong idinaan sa National Shrine of Padre Pio sa bayan ng Sto. Tomas, Batangas.  Si Parde Pio ay nakilala dahil sa kaniyang mga milagro at pagkaroon ng ""sigmata"" o mga sugat sa kamay at paa na kagaya ng mga sugat ng Panginoon Hesu Kristo  Dadalhin ang relic ng Santo sa Cebu at Davao bago tutuloy sa ibang bansa.","Patuloy pa ring dinaragsa ng mga debotong Filipino ang ""incorrupt heart"" relic ni St. Padre Pio na nandito ngayong sa Pilipinas.","Oktubre 10, 2018 9:33am GMT+08:00",https://www.gmanetwork.com/news/balitambayan/balita/670710/mga-deboto-ni-padre-pio-patuloy-na-dumaragsa-sa-manila-cathedral/story/
"Ilang sasakyan, napinsala sa insidente ng pambabato sa SLEX ","Ilang sasakyan ang nagtamo ng pinsala dahil sa pambabato ng hinihinalang mga kabataan sa mga motoristang dumadaan sa South Luzon Expressway (SLEX) nitong nakaraang linggo. Hinala ng Highway Patrol Group (HPG), ""trip"" ang dahilan ng mga suspek sa pambabato sa mga sasakyan.    Sa ulat ni Oscar Oida sa ""24 Oras"" nitong Miyerkules, ipinakita ang malaking tama sa sasakyan ni Francis Tuazon na natamo nito habang nagmamaneho siya sa northbound lane ng SLEX dakong 4 pm noong October 7.  Nabasag naman ang windshield ng isa pang biktima na si Roland Earl Palacio, habang nagbabiyahe din sa naturang lugar nang mga oras na iyon.  Nang magsagawa ng imbestigasyon ang pulis at investigating team ng SLEX, nalamang umabot sa pito ang mga sasakyang nasira nang hapon na iyon.  Ayon sa imbestigador na si Police Officer 2 Al Anthony Lacandazo, ""May mga batang mga underaged pa naman na naglalaro. Mga napagti-tripan lang ba naman nila.""  Sinubukan daw habulin ng HPG ang mga batang tumakbo patungong Barangay Pulong, Sta. Cruz sa may Santa Rosa ngunit itinanggi ng mga taga-barangay na residente sa kanilang lugar ang mga kabataan.  ""Mga rugby boys talaga 'yung mga 'yon. Mga palaboy,"" ayon sa opisyal ng barangay na si Nesty Callanga.  Maliban sa pagkasira ng kotse, nangamba ang mga biktima sa maaaring mangyari kung bigla silang huminto nang binato ang sasakyan nila.  ""Parang nakakatakot tuloy bumiyahe kung, medyo hapon pa po 'yun, medyo maliwanag pa po,"" sabi ni Palacio. ""Paano po kaya 'pag gabi nangyari 'yung ganu'ng insidente tapos, siyempre, may kasunod po na sasakyan? Nasa fast lane po kami. Kaya delikado po.""  Sabi naman ni Tuazon, ""Isang preno lang siguro. Kung napa-preno lang ako nang kaunti, maaring magkarambola, mas ma-damage kami or mas maraming disgrasya or may mamatay.""  Wala pang pahayag ang pamunuan ng SLEX sa naturang mga insidente.--","Ilang sasakyan ang nagtamo ng pinsala dahil sa pambabato ng hinihinalang mga kabataan sa mga motoristang dumadaan sa South Luzon Expressway (SLEX) nitong nakaraang linggo. Hinala ng Highway Patrol Group (HPG), ""trip"" ang dahilan ng mga suspek sa pambabato sa mga sasakyan.","Oktubre 11, 2018 12:06am GMT+08:00",https://www.gmanetwork.com/news/balitambayan/balita/670820/ilang-sasakyan-napinsala-sa-insidente-ng-pambabato-sa-slex/story/
3 holdaper patay sa engkuwentro kontra pulis sa Quezon City,"Patay ang tatlong lalaki sa engkuwentro laban sa mga pulis sa Quezon City, madaling-araw nitong Miyerkoles.  Nangyari ang engkuwentro sa Barangay Holy Spirit pasado ala-una ng madaling-araw, ayon sa mga awtoridad.  Sa ulat ni Bam Alegre sa  Unang Balita, sinabi ng mga pulis na wala pang pagkakilanlan ang mga suspek, na umano'y unang nagpaputok sa mga pulis nang sitahin ng mga tauhan ng Quezon City Police District Station 6.   Nagpatrolya ang mga pulis sa naturang barangay matapos makatanggap ng sumbong mula sa isang taxi driver at mga pasahero nito hinggil sa panghoholdap ng mga suspek.   ""Hinila ako, binuksan ang pinto. 'Bumaba ka diyan, bilisan mo' ayon sa mga holdaper. Tumabi na ako sa gilid, sinampa ang taxi saka humarrurot,"" pahayag ng taxi driver na si Eduardo Macaraig.  ""Biglang may pumasok ng sasakyan, inagaw ang bag ko tapos pinara kaming lahat. Apat na tao tig-iisang pintuan po,"" ayon sa isang parahero.  Nakatakas naman umano ang isa sa apat na suspek, ayon sa mga pulis.  Inaalam na ng mga pulis ang pagkakakilanlan ng mga napatay at kung may grupo silang kinabibilangan.   Pinaigting umano sa Quezon City ang anti-criminality patrols.  ""Naka-forward position dahil sa mga report, hindi lang laban sa krimen kundi pati na rin sa iba pang threats,"" pahayag  ni Chief Superintendent Joselito Esquivel, QCPD director.","Patay ang tatlong lalaki sa engkuwentro laban sa mga pulis sa Quezon City, madaling-araw nitong Miyerkoles.","Oktubre 10, 2018 8:52am GMT+08:00",https://www.gmanetwork.com/news/balitambayan/balita/670706/3-holdaper-patay-sa-engkuwentro-kontra-pulis-sa-quezon-city/story/
Ano ang kaibahan ng mga bigas na ibinabatay sa presyo?,"Ipagbabawal na ng Department of Agriculture ang paglalagay ng mga pangalan sa bigas tulad sinandomeng, dinorado, laon, jasmine, at angelica, na nagdudulot lang umano ng kalituhan sa mga mamimili.    Sa ulat ni Ivan Mayrina sa GMA News ""24 Oras,"" sinabing simula sa Nobyembre, apat na klase na lang ng bigas ang pagpipilian ng mga tao sa mga pamilihan —ang regular milled, well milled, whole grain at special.  Sa kasalukuyan, nakakalito umano ang dami ng klase ng pagpipiliang bigas sa mga tindahan na nagkakalayo ang mga presyo mula P1 hanggang mahigit P20.  ""It actually boils down to deception and mislabelling. While it is not really dinorado, why label it dinorado, so that you can sell it for a higher price?"" sabi ni DA Secretary Manny Pi ñol.  Simula sa susunod na buwan, regular milled, well milled, whole grain at special na lang ang pagpipilian ng mga bibili ng bigas.  Ang super angelica na bigas na nasa P43 bawat kilo ang presyo ngayon,  kasama sa regular milled o ang pinakamura sa apat na klaseng itatalaga ng DA.  Paliwanag ng National Food Authority, ang milling degree o ang dami ng tinanggal na darak sa bawat butil ng bigas ang isa sa pangunahing batayan sa pagkakaiba ng presyo ng mga bigas.  Ang pagkakaiba sa kada kilo sa regular milled at well milled, makikita umano sa hitsura ng mga butil ng bigas  ""Visually mas maputi ang well milled. Kapag kinompara natin ang dalawa, mas marami ang natatanggal na bran diyan kaya mas maputi siya,"" paliwanag ni Roland Gomez, chief, quality assurance division-NFA.  Ang ikatlong pinakamataas na klase, ang whole grain, sinala at buo umano ang mga 95 percent ng mga butil.  Mas mabusising proseso rin daw ang pinagdaraanan nito kaya mas mataas din ang presyo.  Samantalang ang mga ""special"" tulad ng dinorado na umaabot sa hanggang P60 ang kada kilo, bihira umano at itinuturing high end, ayon sa rice dealer na si Marideth Cana.  Ayon sa ulat, may mga pag-aaral na mas maganda raw sa kalusugan ang bigas na hindi masyadong naproseso.  Ang mga bigas umano na masyadong nilinis at maputi,  natatanggal umano ang ilang nutrients kabilang na ang protein at vitamain b1 o thiamine.  Kaya umano sinasabing mas healthy ang pagkain ng brown rice kasya sa white rice. Gayunman, nagkakatalo raw ang dalawa sa lambot at lasa dahil mas malambot ang white rice kaysa sa brown.  Sa huling linggo ng Oktubre sisimulan nang magpatupad ng suggested retail price sa mga bigas maliban sa mga special rice, na susuriin kung ano-ano at magkano ang magiging presyo base sa desisyon ng mga eksperto.--","Ipagbabawal na ng Department of Agriculture ang paglalagay ng mga pangalan sa bigas tulad sinandomeng, dinorado, laon, jasmine, at angelica, na nagdudulot lang umano ng kalituhan sa mga mamimili.","Oktubre 11, 2018 12:31am GMT+08:00",https://www.gmanetwork.com/news/balitambayan/balita/670821/ano-ang-kaibahan-ng-mga-bigas-na-ibinabatay-sa-presyo/story/
"Riding in tandem na holdaper na nambiktima ng matanda, patay sa mga humabol na pulis","Hindi nakaporma at nasawi ang dalawang holdaper na nakasakay sa motorsiklo nang manlaban umano sila sa mga pulis na tumugis sa kanila sa Quezon City. Ang mga suspek, nangholdap daw ng matandang babae.    Sa ulat ni Jamie Santos sa GMA News TV ""Balitanghali"" nitong Huwebes,  ikinuwento ng biktimang si Marilyn Gonzales, na pauwi niya dakong 9 pm nitong Miyerkules nang lapitan siya ng mga suspek at inagaw ang dala niyang bag.  Dahil inakalang nagbibiro lang ang mga suspek, hindi niya ibinigay ang bag. Doon na umano naglabas ng baril ang mga suspek at hinatak ang kaniyang bag na dahilan para mapaluhod ang matanda.  Nagkataon naman na may nagpapatrolyang pulis sa lugar kaya nakaresponde at tinugis ang mga suspek.    Ayon kay Police Superintendent Rodrigo Soriano, hepe ng QCPD-Station 2, inabutan ng mga pulis ang dalawang suspek sa bahagi ng San Jose Street sa Barangay San Antonio sa Quezon City.  Pero sa halip na sumuko, nagpaputok umano ang dalawang suspek kaya gumanti ng putok ang mga pulis at napatay ang dalawa.  Nakita sa mga suspek ang dalawang baril at ang bag ng biktima.  Sinabi ng mga pulis na ilang insidente na ng panghoholdap at pang-aagaw ng bag ang naireport sa kanila sa lugar kaya nagdagdag ng pulis na nagpapatrolya.--","Hindi nakaporma at nasawi ang dalawang holdaper na nakasakay sa motorsiklo nang manlaban umano sila sa mga pulis na tumugis sa kanila sa Quezon City. Ang mga suspek, nangholdap daw ng matandang babae.","Oktubre 11, 2018 4:56pm GMT+08:00",https://www.gmanetwork.com/news/balitambayan/balita/670893/riding-in-tandem-na-holdaper-na-nambiktima-ng-matanda-patay-sa-mga-humabol-na-pulis/story/
"60-anyos na ginang nahuli sa SJDM, Bulacan drug bust","Arestado ang isang 60-anyos na ginang na isa umanong big-time pusher sa San Jose del Monte, Bulacan, na bukod sa ginagawang shabu tiangge ang kaniyang bahay, naglagay pa siya ng karatula ng store hours ng pagbebenta niya ng droga.  Sa ulat ni Marisol Abdurahman sa GMA News ""Unang Balita"" nitong Miyerkoles, kinilala ang suspek na si Evelyn Antonio, alyas ""Mommy"" na dinakip ng mga pulis sa kaniyang bahay sa Barangay Muzon.  Mga pakete ng shabu na may halagang P17,000 ang nakuha mula sa suspek, pati ang buy-bust money.  Sinabing notorious drug personality sa lungsod si Antonio, at matagal na itong minamanmanan ng San Jose del Monte (SJDM) Police.  ""Nasa listahan po siya nu'ng isang nahuli namin na big time pusher din po,"" sabi ni Inspector Roel Medrano, Intel Chief, SJDM Police.  ""Nakalagay du'n store hours... Maaari po dahil wala naman akong na kitang ibang negosyo na du'n eh,"" sabi pa ni Medrano.  Aminado si Antonio sa mga paratang, at sinabing nagawa niya lang ito dahil sa pangangailangan.  ""Nakuhanan po ako ng shabu talaga. Aminado ako na nagte-take ako n'yan pero hindi naman talaga as in bisyo."" Tinanong ng GMA News kung nagbebenta ang suspek. ""Hindi naman... Parang ganu'n na rin,"" sabi ni Antonio.  Samantala, arestado ang mag-live-in partners na gumagamit ng droga sa San Jose del Monte rin.  Kinilala ang mga suspek na sina Williexon Hugo, isang drug runner umano at Algine Innocencio, na pitong buwang buntis.  ""'Yun 'yung time na nawala lang po 'yung linya ko. Panandalian lang naman, 'di naman pang maintain 'yun eh,"" sabi ni Hugo.  ""'Yang mag-asawang 'yan gumagalaw po sila sa mga pabahay, sa Brgy. Muzon,"" sabi pa ni Medrano.  Nahaharap ang mga suspek sa kasong paglabag sa Republic Act 9165.","Arestado ang isang 60-anyos na ginang na isa umanong big-time pusher sa San Jose del Monte, Bulacan, na bukod sa ginagawang shabu tiangge ang kaniyang bahay, naglagay pa siya ng karatula ng store hours ng pagbebenta niya ng droga.","Oktubre 10, 2018 12:26pm GMT+08:00",https://www.gmanetwork.com/news/balitambayan/balita/670732/60-anyos-na-ginang-nahuli-sa-sjdm-bulacan-drug-bust/story/
Sara Duterte: Hindi makikita ng publiko ang aking ama kung may malubhang sakit,"Hindi naniniwala si Davao City Mayor Sara Duterte-Carpio na may stage-3 cancer ang kaniyang ama na si Pangulong Rodrigo Duterte. Si Senador Ping Lacson naman, sinabing dapat tantanan na ang kalusugan ng pangulo.  Sa panayam ng GMA Regional TV One Mindanao na ipinalabas noong Oktubre 5, inihayag ng alkalde ang kaniyang tiwala na walang malubhang sakit ang kaniyang amang pangulo.  Noong nakaraang Oktubre 4, inamin ni Pres. Duterte na nagpatingin siya sa ospital.  Kasabay nito, sinabi niya na hindi na siya magpapagamot kung lalabas na mayroon siyang stage 3 cancer.  Gayunman nitong nakaraang Martes, sinabi ng pangulo na negatibo sa cancer ang resulta ng kaniyang endoscopy.  Sabi ni Mayor Sara, hindi makikita ng publiko ang kaniyang ama kung may cancer ito.  “Hindi talaga natin makikita si PRD [President Duterte] in public kung may sakit siya,” saad niya sa Cebuano. “Kung stage 3 siguro nag [undergo na yan] ng chemo[therapy] so hindi na siya makakapag-ikot or magpapakita. I do not think may sakit [siya] na stage 3 cancer.”  Sinabi rin ng alkalde na hindi pa sila nagkaka-usap ng kaniyang ama tungkol sa isyu ng kalusugan nito.  Samantala, sinabi ni Sen. Lacson nitong Miyerkules na dapat tantanan na ang isyu ng kalusugan ng pangulo ngayong sinabi ng Punong Ehekutibo na wala siyang cancer.  “There are so many problems na hinaharap natin—economy, peace and order, may napatay pang PDEA agents. I think we should focus more on the bigger problem rather than side issues like talking about the president’s health when in fact we can see him functioning naman,” sabi ni Duterte.  Dagdag ng senador, dapat na mabala lang ang publiko kung hindi na nakikita ang pangulo.  “Kung indisposed siya doon tayo magkaroon ng concern. And we are not being told anything at di natin nakikita sa public ang President then something must be wrong and we should demand na Malacanang dapat magbigay ng bulletin. Pero ang nakita natin very, visible ang President,” giit pa ni Lacson.--","Hindi naniniwala si Davao City Mayor Sara Duterte-Carpio na may stage-3 cancer ang kaniyang ama na si Pangulong Rodrigo Duterte. Si Senador Ping Lacson naman, sinabing dapat tantanan na ang kalusugan ng pangulo.","Oktubre 10, 2018 4:45pm GMT+08:00",https://www.gmanetwork.com/news/balitambayan/balita/670763/sara-duterte-hindi-makikita-ng-publiko-ang-aking-ama-kung-may-malubhang-sakit/story/
"Babaeng nag-astang empleyado ng money transfer service, nakatangay ng P30k sa biktima","Nahuli-cam ang modus ng isang babae na nag-astang kawani ng isang money transfer service sa Quezon City at nakatangay ng P30,000 sa isang babaeng kumubra ng padalang pera.    Sa ulat ni Cesar Apolinario sa GMA News ""24 Oras"" nitong Huwebes, makikita sa CCTV ang suspek na pangiti-ngiting nakikisalamuha sa mga nakapilang customer ng isang money transfer service sa Barangay Commonwealth.  Isang babae na kukuha ng padalang pera ang pinuntirya niya at kunwaring inalalayan hanggang sa teller.  Ilang saglit pa, nagpaalam ang biktima na may bibilhin muna sa kalapit na tindahan at sinabihan siya ng suspek na tatawagin na lang kapag naproseso na ang kukuning pera.  Maya-maya pa, tinawag na ng suspek ang biktima sa tindahan para kubrahin na ang kaniyang pera sa teller.  Matapos ang transaksyon, sinundan ng suspek ang biktima na nagtungo muli sa tindahan at sinabihan na na kailangan niyang ibalik ang pera para mapalitan.  ""Ang sinabi sa kaniya, 'Ma'am 'yung mga ibinigay sa inyong tig-P500, bubuuin natin ng tig-iisang libo.' Ibinigay naman niya, kasi nakikita niya nag-a-assist doon eh,"" paliwanag ni Cesar Morales, desk officer ng Brgy. Commonwealth.  Nang maiabot ng biktima sa suspek ang P30,000 padala ng kaniyang kamag-anak, dali-daling tumakas ang kawatan at hindi na bumalik.  Nalaman na lang ng biktima na nasalisihan siya nang pumunta siya sa establisyimento at nadiskubreng hindi nila empleyado ang suspek.  Nagpa-blotter na ang biktima pero tumanggi na siyang magbigay ng pahayag.  Paalala naman ng mga awtoridad sa publiko, huwag madaling magtiwala."" --","Nahuli-cam ang modus ng isang babae na nag-astang kawani ng isang money transfer service sa Quezon City at nakatangay ng P30,000 sa isang babaeng kumubra ng padalang pera.","Oktubre 11, 2018 11:08pm GMT+08:00",https://www.gmanetwork.com/news/balitambayan/balita/670944/babaeng-nag-astang-empleyado-ng-money-transfer-service-nakatangay-ng-p30k-sa-biktima/story/
"Mga mangingisda, pinataob ng dambuhalang blue marlin sa WPS ","Limang Pilipinong mangingisda ang nasagip sa West Philippines Sea matapos silang magpalutang-lutang sa karagatan ng limang araw.    Sa ulat ng GMA News TV ""SONA"" nitong Huwebes, ipinakita ang larawan ng mga nasagip na mangingisda na sakay ng balsa.  Ayon sa kanila, nasira at nabutas ang kanilang bangka matapos na masapol ng dambuhalang blue marlin.  Limang araw umanong nagpalutang-lutang ang mga mangingisda bago nakita at nasagip ng US Navy na nagsasagawa umano ng ""routine mission.""  Kaagad silang isinailalim sa medical check-up at inilipat ang pangangalaga sa Philippine Coast Guard. --",Limang Pilipinong mangingisda ang nasagip sa West Philippines Sea matapos silang magpalutang-lutang sa karagatan ng limang araw.,"Oktubre 11, 2018 11:53pm GMT+08:00",https://www.gmanetwork.com/news/balitambayan/balita/670949/mga-mangingisda-pinataob-ng-dambuhalang-blue-marlin-sa-wps/story/
"Mga rider na ginagawang karerahan ang isang highway sa Tanay, Rizal, sinita ng HPG","Nagsagawa ng operasyon ang Highway Patrol Group (HPG) sa Marilaque Highway sa Tanay, Rizal para sitahin at tiketan ang mga pasaway na rider na mistulang ginagawang race track ang lugar.    Pinahinto ang mga nagmomotor na humahataw sa pagtakbo at tiniketan ang mga walang maipakitang lisensya at papeles.  Kasama ng HPG sa nasabing operasyon ang Rizal Police.  Sa ulat ni Emil Sumangil sa GMA News ""24 Oras"" nitong Huwebes,  ipinakita ang ilang video na nakunan ang pagsemplang ng mga humaharurot na motorsiklo sa naturang highway na nagmistulang race track.  Ayon sa HPG, kabi-kabilang reklamo na ang natatanggap nila na ginagawang karerahan ang kalsada.  ""They practice 'yung tinatawag nating cornering, 'yung pagpasok sa isang corner nang mabilis. At the same time, 'yung knee-dragging,'yung pinapasayad ang tuhod,"" pahayag ni Sr. Insp. Jon Russel Barnacha, provincial chief ng HPG-Rizal.  Sa tala ng HPG, anim ang namatay sa Marilaque Highway noong nakaraang taon dahil sa iresponsableng pagmamaneho. Ngayong taon, tatlo na umano ang nasawi.  Bumuo na ang pulisya ng task force na magbabantay sa Marilaque Highway.--","Nagsagawa ng operasyon ang Highway Patrol Group (HPG) sa Marilaque Highway sa Tanay, Rizal para sitahin at tiketan ang mga pasaway na rider na mistulang ginagawang race track ang lugar.","Oktubre 12, 2018 12:13am GMT+08:00",https://www.gmanetwork.com/news/balitambayan/balita/670952/mga-rider-na-ginagawang-karerahan-ang-isang-highway-sa-tanay-rizal-sinita-ng-hpg/story/
Lalaki patay sa pamamaril sa Quezon City,"Dead on the spot ang isang lalaki matapos pagbabarilin sa gilid ng isang sari-sari store sa Barangay Holy Spirit Quezon City.  Kinilala ang biktima na si Melvin Anasarias, 27, at isang construction worker.  Kuwento ng isang saksi, umiinom ang biktima nang lapitan ng isang salarin na nakasuot ng itim na jacket at face mask.  Ilang saglit pa, umalingawngaw ang apat na apat na putok ng baril na narinig ng mga residente.  Tumakas ang salarin paakyat sa malapit na footbridge, at nahulog pa umano ang face mask nito, ayon sa saki.  Nagtamo ang biktima ng mga tama ng bala sa batok at braso.  Wala namang maisip ang mga kaanak na posibleng motibo sa krimen.  Umalis anila sa bahay ang biktima gabi noong Huwebes at nakipag-inuman sa mga katrabaho niya.  Mensahe nila sa salarin, makonsensya sana ito at sumuko sa mga awtoridad.  Nakuha ng mga tauhan ng SOCO sa crime scene ang limang basyo ng bala.",Dead on the spot ang isang lalaki matapos pagbabarilin sa gilid ng isang sari-sari store sa Barangay Holy Spirit Quezon City.,"Oktubre 12, 2018 8:15am GMT+08:00",https://www.gmanetwork.com/news/balitambayan/balita/670970/lalaki-patay-sa-pamamaril-sa-quezon-city/story/
"Lalaking tumanggap ng package ng hinihinalang marijuana, huli sa entrapment ops","Tila walang mukhang maiharap ang isang lalaki sa Quezon City nang maaresto ng mga awtoridad matapos niyang tanggapin ang package na naglalaman ng kalahating kilo ng pinaghihinalaang marijuana na galing sa Amerika.    Sa ulat ni Cedric Castillo sa GMA News ""24 Oras"" nitong Huwebes,  ipinakita ang surveillance video kung saan naaktuhang pumipirma ang lalaki sa dokumentong dala ng mga taga-courier company para sa package.  Lingid sa kaalaman ng suspek, mga asset ng Philippine Drug Enforcement Agency (PDEA) ang kaniyang mga ka-transaksyon.  Pero nagawa pang makatakbo ng lalaki bago nasukol matapos magtago sa ilalim ng sasakyan.  Nasugatan at nagkapunit-punit ang damit ng suspek nang dahil sa habulan at  nagtamo rin ng galos ang isang PDEA agent.  Aabot sa P750,000 ang street value ng nasabat na package ng marijuana.  Paliwanag ng PDEA, sa airport pa lang ay naamoy na ng canine dogs ang package kaya nakipag-ugnayan sila sa courier company para maisagawa ang entrapment operation.  Inaalam pa kung sino ang supplier ng suspek at kung kanino niya balak ipasa ang nasabat na package.  Iginiit naman ng suspek na hindi niya alam na marijuana ang laman ng kahon.  Makikipagtulungan naman daw ang PDEA sa Bureau of Customs para maimbestigahan kung may pananagutan ang courier company sa pagkakapasok ng kontrabando mula sa Amerika papasok ng bansa. --",Tila walang mukhang maiharap ang isang lalaki sa Quezon City nang maaresto ng mga awtoridad matapos niyang tanggapin ang package na naglalaman ng kalahating kilo ng pinaghihinalaang marijuana na galing sa Amerika.,"Oktubre 12, 2018 12:26am GMT+08:00",https://www.gmanetwork.com/news/balitambayan/balita/670953/lalaking-tumanggap-ng-package-ng-hinihinalang-marijuana-huli-sa-entrapment-ops/story/
Rape suspek na nagtatago ng 5 taon arestado sa Mandaluyong,"Nahuli ng mga pulis ang isang rape suspek sa Mandaluyong City matapos ang limang taong pagtatago sa batas.  Sa ulat ng Unang Balita, kinilala ang suspek na si Rolando Cabudhay, isang mangangalakal na nanggahasa umano ng noo'y 7-anyos na batang babae, limang taon na ang nakalilipas.  Naaresto ng mga pulis si Cabudhay noong Huwebes ng gabi sa ginawang simultaneous Anti-Criminality Law Enforcement Operation sa Barangay Addition Hills.  Hindi na umano nakapalag si Cabudhay, na aminado naman sa kaniyang krimen.  Ayon sa mga pulis-Mandaluyong, may nag-tip sa kanila tungkol sa kinaroroonan ni Cabudhay.",Nahuli ng mga pulis ang isang rape suspek sa Mandaluyong City matapos ang limang taong pagtatago sa batas.,"Oktubre 12, 2018 11:20am GMT+08:00",https://www.gmanetwork.com/news/balitambayan/balita/670985/rape-suspek-na-nagtatago-ng-5-taon-arestado-sa-mandaluyong/story/
"Tulak ng droga sa Kamuning, QC patay nang 'manlaban' sa mga pulis","Patay ang isa umanong tulak ng droga nang makipagbarilan sa mga pulis sa Kamuning, Quezon City, madaling-araw nitong Biyernes.  Sa ulat ng Unang Balita, kinilala lamang ang suspek sa alyas na ""Alan"" na agad umanong bumunot ng baril at namaril nang matunugan na pulis ang kaniyang katransaksyon.  Napatay siya ng mga pulis.  Kabilang umano sa Kamuning Police drug watch list si Alan, na umano'y nag-o-operate sa Barangay Pinayahan at Central.  Nakuha sa suspek ang isang baril at isang tatlong pakete ng nang hinihinalang shabu.","Patay ang isa umanong tulak ng droga nang makipagbarilan sa mga pulis sa Kamuning, Quezon City, madaling-araw nitong Biyernes.","Oktubre 12, 2018 10:01am GMT+08:00",https://www.gmanetwork.com/news/balitambayan/balita/670977/tulak-ng-droga-sa-kamuning-qc-patay-nang-manlaban-sa-mga-pulis/story/
"Lalaking gumagawa umano ng 'cloned' credit cards, arestado","Arestado ang isang lalaking gumagawa umano ng ""cloned"" credit cards sa Bonifacio Global City sa Taguig. Ang suspek, may mga kasabwat umanong empleyado sa mga establisimyento para makopya ang card.    Sa exclusive report ni John Consulta sa GMA News ""24 Oras"" nitong Huwebes, pinasok ng NBI-Cybercrime Division ang condo unit ng tinutugis na suspek na si Romeo Liwag.  Narekober doon ang iba't ibang equipment tulad ng printer, embosser, skimming device, at mga blangkong card, na ginagamit umano ni Liwag sa pamemeke ng mga credit card.  Ang ilang nakumpiskang blangkong card, may nakakabit pang EMV chips.  Nakuha rin sa kaniyang condo unit ang isang 9mm na baril at mga bala.  Ayon sa mga awtoridad, nakukuha ni Liwag ang mga credit card information sa tulong ng mga kasabwat niya sa ilang restaurant, tindahan, at gasolinahan.  Gamit ang maliliit na skimming device, palihim umanong isini-swipe ng mga kasabwat ni Liwag ang credit cards ng kanilang mga kliyente.  Ang mga cloned credit cards, ipinamimili umano ng mga mamahaling gamit para maibenta at mapagkakitaan.  ""May mga kasabwat naman siya na who will be doing the buying, usually ang binibili nila diyan 'yung mga high-valued na items katulad ng bags and usually bumibili rin sila ng electronics--yung madaling i-dispose,"" paliwanag ni Atty. Vic Lorenzo, hepe ng NBI Cybercrime Division.  Ayon sa mga otoridad, taong 2011 pa raw sinimulan ng suspek ang naturang credit card scam.  Sinasagad daw ng suspek ang mga nagagayang credit cards na nauuwi sa daang milyong pisong lugi ng mga bangko sa Pilipinas.  Hinala ng NBI, may kasabwat din si Liwag sa loob ng mga bangko na nag-aabiso kaugnay sa credit card limit ng bawat card na kanyang nakukuha.  Tumanggi namang magbigay ng pahayag ang suspek.  Paalala ng NBI Cybercrime Division, ""I-check ng mga card members 'yung mga billing statement nila. At the same time, dapat ang mga financial institution aware din kung ano ang mga new modus operandi para magkaroon sila ng mga... mag-deploy sila ng new security features.--","Arestado ang isang lalaking gumagawa umano ng ""cloned"" credit cards sa Bonifacio Global City sa Taguig. Ang suspek, may mga kasabwat umanong empleyado sa mga establisimyento para makopya ang card.","Oktubre 12, 2018 12:34am GMT+08:00",https://www.gmanetwork.com/news/balitambayan/balita/670955/lalaking-gumagawa-umano-ng-cloned-credit-cards-arestado/story/
"Paolo Duterte, babalik sa pulitika para tumakbong kongresista","Matapos magbitiw bilang bise alkalde ng Davao City noong Disyembre, babalik sa pulitika ang anak ni Pangulong Rodrigo Duterte na si Paolo para tumakbong kongresita ng nabanggit na lungsod.    Nitong Biyernes, naghain ng kaniyang certificate of candidacy para sa pagka-kongresista ng unang distrito ng Davao City si Paolo.  Ang naturang posisyon ay hawak ngayon ni Rep. Karlo Nograles, na kamakailan ay inanunsyo na hindi na niya itutuloy ang planong tumakbong senador sa 2019 midterm elections.  Kasama ni Duterte nang maghain ng kaniyang COC sa tanggapan ng Commission on Elections sa Davao ang kaniyang kapatid na si Mayor Sara Duterte.  Nakatakda namang maghain ng kaniyang COC si Mayor Duterte October 16, isang araw bago ang deadline na itinakda ng Comelec.  Handa naman daw si Paolo Duterte sakaling may makalaban sa posisyon na kaniyang tatakbuhan.  “We are in a democracy so it’s really okay for me if anyone wishes to challenge my bid. Let us campaign and allow the people choose the person whom they think could serve them best,” saad niya.  Nagbibitiw si Paolo Duterte bilang vice mayor ng Davao City noong Disyembre kasunod ng sagutan nila ng kaniyang anak sa social media at pagkakadawit ng pangalan niya sa P6.4-bilyong shabu shipment mula sa China noong Mayo 2017. —","Matapos magbitiw bilang bise alkalde ng Davao City noong Disyembre, babalik sa pulitika ang anak ni Pangulong Rodrigo Duterte na si Paolo para tumakbong kongresita ng nabanggit na lungsod.","Oktubre 12, 2018 4:05pm GMT+08:00",https://www.gmanetwork.com/news/balitambayan/balita/671025/paolo-duterte-babalik-sa-pulitika-para-tumakbong-kongresista/story/
"Faeldon, papalit kay 'Bato' bilang BuCor chief","Itinalaga ni Pangulong Rodrigo Duterte si dating Bureau of Customs (BOC) commissioner Nicanor Faeldon bilang bagong director general ng Bureau of Corrections (BuCor), ayon kay Justice Secretary Menardo Guevarra.  Kasalukuyang deputy administrator ng Office of Civil Defense si Faeldon, na papalit kay Ronald ""Bato"" Dela Rosa bilang pinuno ng BuCor.  Iiwan ni Dela Rosa ang BuCor para tumakbong senador sa 2019 midterm elections.  ""The DOJ has interposed no objections to the proposed appointment of Mr. Faeldon, and is now seeking the favorable endorsement of the Civil Service Commission as part of the requirements under the Bureau of Corrections Act of 2013,"" sabi ni Guevarra sa text message sa mga mamamahayag nitong Biyernes.  Nagbitiw si Faeldon sa kaniyang posisyon bilang pinuno ng BOC noong nakaraang taon matapos ang kontrobersiya sa nakapuslit na shabu mula sa China na kinalaunan ay nasabat sa isang bodega sa Valenzuela City.  Nadetine pa si Faeldon sa Senado dahil sa pagtanggi niya na tumestigo sa isinasagawang imbestigasyon ng Senate blue ribbon committee kaugnay sa nakapuslit na droga na nagkakahalaga ng P6.4-bilyon.  Pero noong Nobyembre, inabsuwelto ng Department of Justice si Faeldon sa naturang kontrobersiya.  Inirekomenda naman ang pagsasampa ng kaso laban sa Customs broker na si Mark Ruben Taguba II, shipment consignee Eirene Mae Tatad at iba pang isinasangkot sa naturang transakyso, kabilang ang ilang Chinese at Taiwanese nationals.  Nakabinbin ang kaso sa Manila Regional Trial Court.—","Itinalaga ni Pangulong Rodrigo Duterte si dating Bureau of Customs (BOC) commissioner Nicanor Faeldon bilang bagong director general ng Bureau of Corrections (BuCor), ayon kay Justice Secretary Menardo Guevarra.","Oktubre 12, 2018 3:33pm GMT+08:00",https://www.gmanetwork.com/news/balitambayan/balita/671018/faeldon-papalit-kay-bato-bilang-bucor-chief/story/
"6 na gumagawa ng parol, nahuli na umano'y bumabatak ng shabu","Arestado ang anim na lalaki na gumagawa ng mga parol nang mahuling bumabatak  umano ng shabu Barangay Valencia, Quezon City.  Sa ulat ni James Agustin sa GMA News ""Balitanghali"" nitong Biyernes, sinabing napag-alaman ng pulis ang paggamit ng droga ng mga suspek mula sa sumbong ng isang concerned citizen.  ""Meron pong informant na nagpunta sa atin sa station, nagbigay ng impormasyon regarding dito po sa ginagawang gamitan itong sinasabing ilalim ng tulay,"" pahayag ni Senior Inspector Ramon Aquiatan, chief SDEU, QCPD Station 7.  Idinahilan ng mga suspek na pampagising lamang nila ang shabu dahil kailangan nilang gumawa ng 50 parol bawat isa, kada araw.  Nakuha mula sa kanila ang tatlong pakete ng hinihinalang shabu at drug paraphernalia, tulad ng aluminum foil at lighter.  Sinabi ng mga suspek na gumagamit sila ng droga para matapos ang kanilang gawain.  ""Sir panglaban lamang sa antok sa paggawa ng parol,"" sabi ng isang suspek na si Marianito Tolentino Jr.  ""Panglaban lang po sa antok,"" ayon naman kay Ban Alfredo Tolentino, isa pang suspek.","Arestado ang anim na lalaki na gumagawa ng mga parol nang mahuling bumabatak  umano ng shabu Barangay Valencia, Quezon City.","Oktubre 12, 2018 4:08pm GMT+08:00",https://www.gmanetwork.com/news/balitambayan/balita/671023/6-na-gumagawa-ng-parol-nahuli-na-umano-y-bumabatak-ng-shabu/story/
"Bagong terminal ng bus, UV express, at mga jeep sa Parañaque, mala-airport ang hitsura","Aakalain mong airport ang Parañaque Integrated Terminal Exchange (PITX) dahil sa fully-air-conditioned building, centralized ang automated ticketing system, at ang restroom ,may shower.  Ang kauna-unahang landport terminal, magrererbisyo sa mga pasahero ng mga bus, UV express, at mga jeep.    Sa ulat ni Darlene Cay sa GMA News ""Unang Balita"" nitong Huwebes, sinabing mayroon ding gates para sa arrival at departure, libreng charging stations, free WiFi, at luggage carts ang PITX.  Proyekto ito ng Megawide Corporation at Department of Transportation (DOTR), na seserbisyuhan ang mga sasakyan na mangggaling sa hilagang kanluran ng Maynila o mga dadaan sa Cavitex at Coastal Road.  Mayroon pa itong CR para sa babae, lalaki, PWD, pati na rin all gender restroom.  May prayer room din para sa lahat ng relihiyon.  Dahil sa iisang terminal na lang, hindi na kailangan pang magbaba o kumuha ng pasahero sa iba't ibang mga kalsada. Layon nitong paluwagin ang EDSA at iba pang mga kalsada.  Nagpaplano pa ang gobyerno na magkaroon ng dalawa pang landports sa ibang bahagi ng Metro Manila.  Tinatayang 100,000 commuters araw-araw ang inaasahang seserbisyuhan ng PITX.  ""The purpose nitong landport is primarily to de-congest the traffic here in Metro Manila. It's also here to uplift the commuting experience and the lives of the everyday Filipino commuter as well,"" sabi ni Mariano Antonio Arroyo Jr. General manager, PITX.  Ayon kay DOTR Asec. Mark de Leon, inaasahan nilang magiging fully-operational ang PITX sa Nobyembre.  Hindi rin daw sisingil ng terminal fee ang landport sa mga pasahero, kundi kailangan lang nilang magbayad ng extra fee ng kanilang biyahe.--","Aakalain mong airport ang Parañaque Integrated Terminal Exchange (PITX) dahil sa fully-air-conditioned building, centralized ang automated ticketing system, at ang restroom ,may shower.  Ang kauna-unahang landport terminal, magrererbisyo sa mga pasahero ng mga bus, UV express, at mga jeep.","Oktubre 12, 2018 9:18pm GMT+08:00",https://www.gmanetwork.com/news/balitambayan/balita/671069/bagong-terminal-ng-bus-uv-express-at-mga-jeep-sa-paranaque-mala-airport-ang-hitsura/story/
"3 preso, namatay sa selda ng Pasay City Police","Iniimbestigahan ngayon ang pagkamatay ng tatlong preso sa Pasay police station drug enforcement team. Ang mga bilanggo, nawalan lang daw ng malay hanggang sa tuluyang pumanaw.    Sa ulat ng GMA News TV ""QRT"" nitong Biyernes, sinabing nakasaad sa spot report ng pulisya na nawalan ng malay ang tatlo dakong 8:30 pm nitong Huwebes.  Kaagad daw dinala sa ospital ang tatlo na nasa edad 25, 33 at 36, pero binawian din ng buhay.  Kasunod ng nangyari, inilipat na umano sa ibang piitan ang ibang bilanggo para maibsan ang siksikan sa kulungan.  Nagpatawag din ng medical team para masuri ang mga bilanggo.  Ayon kay Police Senior Superintendent Noel Flores, hepe ng Pasay City Police, wala pang resulta ang isinasagawang pagsusuri sa mga bangkay kung ano ang dahilan ng kanilang pagkasawi.  Dagdag pa ni Flores, wala naman umanong idinadaing ang mga nasawi nang panahon na nakadetine pa sila.  Sa hiwalay na ulat ng GMA News ""Saksi,"" sinabi ng ina ng isa sa mga nasawi na idinaing noon ng kaniyang anak ang labis na siksikan nila sa kulungan. --","Iniimbestigahan ngayon ang pagkamatay ng tatlong preso sa Pasay police station drug enforcement team. Ang mga bilanggo, nawalan lang daw ng malay hanggang sa tuluyang pumanaw.","Oktubre 13, 2018 12:16am GMT+08:00",https://www.gmanetwork.com/news/balitambayan/balita/671092/3-preso-namatay-sa-selda-ng-pasay-city-police/story/
Pedestrian patay nang masagasaan ng truck sa Quezon City,"Patay ang isang babaeng pedestrian nang masagasaan ng trak nitong Sabado ng hapon sa Quezon City.  Sa panayam kay Mary Grace Alfaro ng MMDA Metrobase ng Super Radyo dzBB, sinabing tumatawid ang babae sa Congressional Avenue, eastbound,  nang mahagip ito ng trak.  Dead on the spot ang babae dahil sa napakalaki ng trak na bumangga sa biktima, dagdag ni Alfaro.  Isang pedestrian, patay matapos masagasaan ng trak sa Congressional Avenue sa Quezon City, ayon sa MMDA Metrobase.   Dinala ang driver ng truck sa MMDA Traffic Bureau habang iniimbestigahan ang insidente.  Samantala, dinala na sa punerarya ang bangkay ng babae, na hindi pa nakikilala.",Patay ang isang babaeng pedestrian nang masagasaan ng trak nitong Sabado ng hapon sa Quezon City.,"Oktubre 13, 2018 2:20pm GMT+08:00",https://www.gmanetwork.com/news/balitambayan/balita/671132/pedestrian-patay-nang-masagasaan-ng-truck-sa-quezon-city/story/
"Konsehal sa Masbate, patay sa pamamaril; 1 sugatan","Patay sa pamamaril ang isang konsehal sa bayan ng Placer, Masbate nitong Sabado habang sugatan naman ang kanyang anak.  Sa ulat ni Mav Gonzales sa GMA ""News TV Live,"" kinilala ang biktima bilang si Antonio de Ocampo.  Sa paunang report ng pulisya, sinabing pinagbabaril ng mga hindi pa nakikilalang salarin  si De Ocampo sa may Barangay Katipunan.  Nadamay rin sa pamamaril ang anak ng konsehal ngunit nadala pa ito sa ospital.  Patuloy na tinutugis ng pulisya ang mga suspek.  May plano raw ang nasawing opisyal na kumandidato muli sa eleksyon sa Mayo 2019.","Patay sa pamamaril ang isang konsehal sa bayan ng Placer, Masbate nitong Sabado habang sugatan naman ang kanyang anak.","Oktubre 13, 2018 9:42pm GMT+08:00",https://www.gmanetwork.com/news/balitambayan/balita/671154/konsehal-sa-masbate-patay-sa-pamamaril-1-sugatan/story/
Lalaki nagpapanggap raw na baliw habang nagtatangkang magbukas ng mga kotse sa Maynila,"Viral ngayon sa social media ang video ng isang lalaki na nagtatangka umanong magbukas ng pinto ng mga nakaparadang sasakyan sa Aurora Boulevard, Quezon City.  Ayon sa ulat ni Oscar Oida sa 24 Oras nitong Miyerkoles, inakala ng mga tao na wala sa tamang pagiisip ang lalaki, subalit makikita sa video na noong mapansin niyang kinukuhanan siya ng video, agad siyang tumalikod at naglakad papalayo sa sasakyan.  ""Pilit na binubuksan po 'yung kotse, biglang naggo, hinabol niya pa ron tapos tumakbo pa siya ron. Ayun di ko na alam kung sumakay o ano,"" sabi ng saksi na si Gerorge Baldo, tindero ng sigarilyo.  Ayon kay Baldo, hindi raw taga-roon ang lalaki at ngayon lamang daw niya ito nakita: ""First time ko lang po nakita 'yun.""  Hinala ng mga awtoridad, maaaring hindi totoong may problema sa pag-iisip ang lalaki at posibleng ito ang kaniyang modus para makapagnakaw sa mga nakahintong sasakyan.  ""Siguro 'yung modus kasi paiba-iba na sila ng ano ng ginagawa kasi nasusunog na 'yung iba, ngayon ang modus nila parang nagbabaliw-baliwan na raw siguro,"" sabi ni Senior Police Officer 1 Francisco Aquino ng Quezon City Police District (QCPD) Station 8.  Nagbabala rin si Aquino sa mga insidente ng pagnanakaw o panghahablot ng mga gamit sa sasakyan dahil pangkaraniwan na raw ito sa lugar.  Target daw nito ang mga pasahero ng jeep, mga sasakyang hindi naka-lock ang pinto at mga nakabukas na bintana.  ""Payo natin sa ibang driver o occupant ng sasakyan, iwasan na lang natin 'yung nakabukas na pinto. Kailangan laging nakalock 'yan,"" sabi ni Aquino.","Viral ngayon sa social media ang video ng isang lalaki na nagtatangka umanong magbukas ng pinto ng mga nakaparadang sasakyan sa Aurora Boulevard, Quezon City.","Setyembre 26, 2018 9:05pm GMT+08:00",https://www.gmanetwork.com/news/balitambayan/balita/669205/lalaki-nagpapanggap-raw-na-baliw-habang-nagtatangkang-magbukas-ng-mga-kotse-sa-maynila/story/
Ex-barangay tanod sa Baclaran patay sa pamamaril ng mga nakamotorsiklo,"Patay ang isang dating barangay tanod na bumili lamang ng beer sa tindahan sa Parañaque City noong Miyerkoles ng gabi.  Sa ulat ni Darlene Cay sa Unang Balita, kinilala ang biktima na si Jose Biona ng Sitio Maligaya, Baclaran, Parañaque City.  Sa inisyal na imbestigasyon ng mga pulis, nagpunta sa tindahan ang ex-Tanod na si Biona upang bumili ng beer dakong alas-dies ng gabi.  Matapos bumili, nakipagkuwentuhan at nakipaginuman ito sa isang kaibigan.  Sa CCTV footage ng barangay, nakitang dumating ang dalawang lalaking naka-helmet at magkaangkas sa motorsiklo. At pagdaan sa kinaroroonan ni Biona, agad na pinaputukan ang biktima ng tatlong beses.  Pahayag ng kaanak ni Biona, na ayaw humarap sa kamera, nadaanan pa ng mga tumatakas na salarin ang anak ng biktima at binato pa nito ang gunmen sa sobrang galit sa nangyari sa kaniyang ama.  Naitakbo pa si Biona sa ospital pero ideneklarang dead on arrival ng mga doktor.  Ayon sa pamilya, wala silang maisip na motibo sa pamamaril dahil wala naman umanong kaaway si Biona.  Iniimbestigahan na ng ma pulis ang insidente.",Patay ang isang dating barangay tanod na bumili lamang ng beer sa tindahan sa Parañaque City noong Miyerkoles ng gabi.,"Setyembre 27, 2018 9:05am GMT+08:00",https://www.gmanetwork.com/news/balitambayan/balita/669235/ex-barangay-tanod-sa-baclaran-patay-sa-pamamaril-ng-mga-nakamotorsiklo/story/
"Bettor, solong nanalo ng P53M sa Grand Lotto 6/55","Isang mananaya ang nanalo ng mahigit P53 milyon matapos tumama sa Grand Lotto 6/55 nitong Miyerkoles.  Walang kahati sa P53,449,633.00 na premyo ang mapalad na nanalo, na nakuha ang winning combination na 34-09-28-24-19-42.  Samantala, inaantabayanan naman ang draw para sa Ultra Lotto 6/58 sa Biyernes ng gabi matapos umabot na sa P734 milyon ang premyo.  Inaasahang tataas pa ang premyo sa 6/58. —",Isang mananaya ang nanalo ng mahigit P53 milyon matapos tumama sa Grand Lotto 6/55 nitong Miyerkoles.,"Setyembre 27, 2018 9:45am GMT+08:00",https://www.gmanetwork.com/news/balitambayan/balita/669238/bettor-solong-nanalo-ng-p53m-sa-grand-lotto-6-55/story/
"Trillanes, hindi magso-sorry kay Calida","Nagbanta si Solicitor General Jose Calida na kakasuhan si Senador Antonio Trillanes IV kapag hindi ito nag-sorry dahil sa pag-akusa na kinuha niya ang dokumento ng mambabatas nang mag-apply ng amnestiya. Pero si Trillanes, wala raw planong mag-sorry sa opisyal.  ""He is in no position to demand anything. Alam niya ang katotohanan, alam ng buong Pilipinas at this point ang katotohanan. Kung ano man ang plano niyang gawin, I expect the worse out of him so he can do whatever he wants,"" sabi ni Trillanes sa mga mamamahayag nitong Huwebes.  Una rito, iginiit ni Calida na walang katotohanan ang paratang ni Trillanes laban sa kaniya.  ""Unless Mr. Trillanes expresses his sincere apology for calling me a thief, I shall be constrained to file a criminal case for libel plus damages against him,"" saad sa pahayag ng Solicitor General.  Ayon kay Trillanes, si Defense Secretary Delfin Lorenzana umano ang nagsabi na si Calida ang humingi sa mga papeles tungkol sa kaniyang amnesty application na sinasabing nawawala ngayon.  “Meron pang statement si (Defense) Secretary Delfin Lorenzana na hiningi ni Calida ‘yung amnesty documents ko. Kung hindi ako nag-apply e ano ang ibibigay nila. Maliwanag na kung meron mang nagtago o nagsira ng mga application documents ko e itong si Mr. Calida,” sabi ng senador nitong Miyerkules.  Ngunit depensa naman ni Calida, wala siyang nakuhang mga dokumento dahil sa simula pa lang ay wala umanong aplikasyon si Trillanes.  Ang kawalan umano ng aplikasyon ang isa sa mga sinasabing dahilan kaya pinawalang-bisa ni Pangulong Rodrigo Duterte ang amnestiya ni Trillanes.  Sabi pa ni Trillanes tungkol sa banta ni Calida; ""Trip niya 'yan so he can do whatever he wants. I expect the worse out of him."" —","Nagbanta si Solicitor General Jose Calida na kakasuhan si Senador Antonio Trillanes IV kapag hindi ito nag-sorry dahil sa pag-akusa na kinuha niya ang dokumento ng mambabatas nang mag-apply ng amnestiya. Pero si Trillanes, wala raw planong mag-sorry sa opisyal.","Setyembre 27, 2018 8:15pm GMT+08:00",https://www.gmanetwork.com/news/balitambayan/balita/669326/trillanes-hindi-magso-sorry-kay-calida/story/
"Mga rider nagkagitgitan, nagsuntukan sa gitna ng kalsada sa Pasay","Na-hulicam ang suntukan ng dalawang motorcycle rider sa gitna ng isang kalsada sa Pasay City.  Ayon na ulat ng ""24 Oras"" nitong Miyerkules, kinuwento ng YouScooper na si Mark Uy na nagkagitgitan ang dalawang lalaki.  Sa video, makikitang hindi nagpaawat ng nagsusuntukang motorista kahit pa binubusinahan sila ng mga nakapaligid na sasakyan.  Kalauna'y sumakay na lang ulit ang isa sa kanyang motorsiklo at humarurot palayo.",Na-hulicam ang suntukan ng dalawang motorcycle rider sa gitna ng isang kalsada sa Pasay City.,"Setyembre 26, 2018 10:07pm GMT+08:00",https://www.gmanetwork.com/news/balitambayan/balita/669211/mga-rider-nagkagitgitan-nagsuntukan-sa-gitna-ng-kalsada-sa-pasay/story/
"Retailers sa Makati na hindi sumunod sa SRP, pinagpaliwanag ng DTI","Inisyuhan na ng notice of violation at show cause order ang ilang mga nagtitinda ng isda at manok sa Palanan Market sa Makati City dahil sa umano'y hindi pagsunod ng mga ito sa itinakdang presyo ng basic farm commodities.  Sa surprise inspection ng mga tauhan ng Department of Trade ang Industry (DTI) sa naturang pamilihan, napag-alamang mas mataas ng P10 hanggang P30 ang bentahan kada kilo ng isda at manok, kumpara sa nakatakda na suggested retail price (SRP).  Ayon sa DTI, dapat istriktong nasusunod ang presyuhan mula sa farm-gate, intermediary layers mula sa middleman hanggang sa makarating ang produkto sa mga reatailer sa pamilihan.  Katuwiran ng mga vendor, halos P20 nalang ang kanilang kinikita sa kada kilo ng kanilang paninda dahil hindi rin nasusunod ang itinakdang farm-gate prices ng mga supplier.  Bibigyan ng 48 oras ang mga nasitang retailer upang ipaliwanag ang dahilan ng kanilang ""violation"" at ipatatawag din ang kani-kanilang mga supplier.",Inisyuhan na ng notice of violation at show cause order ang ilang mga nagtitinda ng isda at manok sa Palanan Market sa Makati City dahil sa umano'y hindi pagsunod ng mga ito sa itinakdang presyo ng basic farm commodities.,"Setyembre 27, 2018 4:39pm GMT+08:00",https://www.gmanetwork.com/news/balitambayan/balita/669285/retailers-sa-makati-na-hindi-sumunod-sa-srp-pinagpaliwanag-ng-dti/story/
"Ama, arestado sa pangmomolestiya sa dalagitang anak na inilarawan niyang malambing","Arestado ang isang ama sa Valenzuela City dahil sa paulit-ulit umanong pangmomolestiya sa sarili niyang anak sa loob ng pitong taon. Ang suspek, aminadong natukso at humingi ng tawad sa asawang OFW.    Ayon sa ulat ni Emil Sumangil sa GMA News ""24 Oras"" nitong Huwebes, sinabing ginagawa umano ng suspek na itinago sa pangalang ""Caloy"" ang pang-aabuso sa anak kapag wala sa bahay ang kaniyang misis.  ""Since the age of seven, minomolestiya na siya ng kaniyang sariling ama. Ngayon, kahapon nahuli 'yung tatay niya ng kaniyang ina,"" ayon kay Police Chief Inspector Rhoderick Juan, hepe ng Valenzuela police.  Desidido ang mag-ina na kasuhan si Caloy ng statutory rape in relation to child abuse.  Humingi naman tawad ng suspek sa kaniyang mag-ina.    ""Kulang ang buhay ko bilang kabayaran sa nagawa ko sa iyo, anak. Mahal na mahal kita,"" aniya. ""Sa asawa ko naman po. Ma, alam ko galit na galit ka sa akin. Ikaw na magpasya kung ano ang dapat mangyari sa'kin.""  Paliwanag pa ng suspek: ""Ewan ko kung bakit ko nagawa 'yun. Siguro, parang natutukso ako sa bait ng anak ko na 'yan. Malambing.""   Nagpaalala si Juan sa publiko na maging mapagmatyag sa mga kilos ng ibang tao kahit pa sa miyembro ng pamilya o kasama sa bahay.  ""Naglalambing tayo sa mga anak natin,  pero siyempre, alam mo may hangganan. 'Yung mga kasama natin sa bahay, dapat tingnan ng maigi ang galaw,"" sabi ng hepe ng Valenzual police.--","Arestado ang isang ama sa Valenzuela City dahil sa paulit-ulit umanong pangmomolestiya sa sarili niyang anak sa loob ng pitong taon. Ang suspek, aminadong natukso at humingi ng tawad sa asawang OFW.","Setyembre 27, 2018 9:13pm GMT+08:00",https://www.gmanetwork.com/news/balitambayan/balita/669330/ama-arestado-sa-pangmomolestiya-sa-dalagitang-anak-na-inilarawan-niyang-malambing/story/
"Lalaki, dinakip dahil sa panghahalay umano sa anak ng kaniyang kinakasama","Arestado ang isang lalaki sa Quezon City matapos ireklamo ng panghahalay sa isang 12-anyos na anak ng kaniyang kinakasama. Ang biktima, dati na raw nagsumbong sa ina pero mas pinaniwalaan pa raw ang suspek.    Sa ulat ni Cesar Apolinario sa GMA News ""24 Oras"" nitong Huwebes, hindi nakapalag ang suspek nang arestuhin ng mga awtoridad nitong Miyerkules ng gabi sa Payatas, Quezon City.  Mismong ang biktima raw ang nagturo sa mga awtoridad sa kaniyang amain na humalay sa kaniya na ang pinakahuli ay nitong Martes lang.  Sa imbestigasyon ng pulisya, sinabi ni Police Superintendent  Joel Villanueva, Station Commander-QCPD Station 6, naglalaro umano sa cellphone ang biktima nang halayin ng suspek.  Sa loob ng presinto ng pulisya, dumating ang ina ng biktima pero sa halip na magalit sa kaniyang kinakasama ay kaagad nitong tinanong suspek kung sinaktan ba siya.  Hinanap din niya ang pera ng suspek at ang cellphone nito.  Pero nang pumagitna ang pulis at ihinarap ang biktima, umiiyak itong itinuro muli ang suspek na gumahasa umano sa kaniya.  Ayon sa pulisya, lumalabas na hindi ito ang unang beses na nagsumbong ang bata sa sariling ina kaugnay ng panggagahasa sa kaniya ng amain pero mas pinaniwalaan ang depensa ng suspek.  Gayunman, kalaunan ay naglabas na ng sama ng loob ang ina ng biktima sa suspek.  Tumangging magbigay ng pahayag ang suspek na sinampahan ng kasong rape. --","Arestado ang isang lalaki sa Quezon City matapos ireklamo ng panghahalay sa isang 12-anyos na anak ng kaniyang kinakasama. Ang biktima, dati na raw nagsumbong sa ina pero mas pinaniwalaan pa raw ang suspek.","Setyembre 28, 2018 12:17am GMT+08:00",https://www.gmanetwork.com/news/balitambayan/balita/669342/lalaki-dinakip-dahil-sa-panghahalay-umano-sa-anak-ng-kaniyang-kinakasama/story/
"Dalagang nawawala, natagpuan at ligtas na nakauwi ng bahay","Natagpuan at ligtas na nakauwi sa kanilang bahay ang dalagang naiulat na nawawala noong ika-24 ng Setyembre.  Ayon sa Facebook post in Gleendo Dasmariñas, natagpuan si Sunshine Dasmariñas, 25, noong Huwebes ng  gabi.     Nagpapasalamat si Gleendo sa lahat ng mga tumulong sa kanila sa paghahanap kay Sunshine, palayaw ni Gizelle Louise, na nawala sa may Project 6 to Tandang Sora Quezon City.  ""Sunshine is back,"" pahayag ni Gleendo Dsa kaniyang Facebook post.  ""Thank you for all your help...God is good,""  dagdag niya.",Natagpuan at ligtas na nakauwi sa kanilang bahay ang dalagang naiulat na nawawala noong ika-24 ng Setyembre.,"Setyembre 28, 2018 8:56am GMT+08:00",https://www.gmanetwork.com/news/balitambayan/balita/669361/dalagang-nawawala-natagpuan-at-ligtas-na-nakauwi-ng-bahay/story/
"Taas-singil sa tubig ng Manila Water, inaprubahan na ng MWSS","Simula sa Nobyembre, asahan na ang dagdag-bayarin sa konsumo ng tubig na siniserbisyuhan ng Manila Water matapos na aprubahan ng Metropolitan Waterworks and Sewerage System ang hiling nilang dagdag-singil.    Sa ulat ni Lei Alviz sa GMA News ""24 Oras"" nitong Biyernes, sinabing P6.22 hanggang P6.50 per cubic meter ang inaprubahan na taas-singil ng MWSS na hahatiin sa loob ng apat na taon.  Ang naturang dagdag-singil ay mas mababa kumpara sa P8.30 per cubic meter na nakasaad sa petisyon ng Manila Water.  Ang unang bagsak ng singil na P1.46 per cubic meter na average rate hike ngayong Oktubre ay makikita na umano sa water bill sa Nobyembre.  Dahil dito, ang mga kumokonsumo ng 'di tataas sa 10 cubic meters ay magkakaroon ng dagdag P5.68 sa kanilang water bill.  Nasa P9 naman ang madadagdag sa kumokonsumo ng 15 cubic meters at P19 naman sa mga nakakagamit ng 25 cubic meters na tubig.  Ang isang cubic meter ay katumbas ng 1,000 litro o mahigit 264 na galon.  Ang basic rate ngayon ng Manila Water ay P24.82 per cubic meter.  Sakop ng Manila Water ang east zone concession na kinabibilangan ng 23 lungsod at munisipalidad sa Metro Manila at Rizal.  ""Hindi ginawa na isang bagsakan dahil gusto nating alalayan ang inflation dahil naiintindihan natin na medyo mabigat na sa consumers ang taas ng mga bilihin. Sana maunawaan ng mga consumers na kailangang talagang i-adjust ito,"" sabi ni Patrick Lester Ty, chief regulator, MWSS.  Ayon sa Manila Water, kailangan nilang mag-develop ng bagong pagkukunan ng tubig para matiyak na magtutuloy-tuloy ang water supply sa kanilang concession areas.  Dahil nila, sa 2023 pa makukunan ng supply ang kaliwa river project ng MWSS.  Nauna nang inaprubahan ng MWSS ang P5.73 per cubic meter na kabuuang dagdag-singil ng Maynilad.  Hahatiin din ang pagpapatupad ng taas-singil na ito hanggang 2022 na magsisimula sa susunod na buwan.--","Simula sa Nobyembre, asahan na ang dagdag-bayarin sa konsumo ng tubig na siniserbisyuhan ng Manila Water matapos na aprubahan ng Metropolitan Waterworks and Sewerage System ang hiling nilang dagdag-singil.","Setyembre 28, 2018 11:36pm GMT+08:00",https://www.gmanetwork.com/news/balitambayan/balita/669450/taas-singil-sa-tubig-ng-manila-water-inaprubahan-na-ng-mwss/story/
"Voter registration para sa 2019 polls, hanggang sa Sabado lang, Sept. 29, 2018","Walang ""extension"" na ipatutupad sa isinasagawang voter registration ng Commission on Elections (Comelec) para sa May 2019 elections.    Nitong Biyernes, sinabi Comelec spokesperson James Jimenez, na asahan ang mahabang pila sa huling araw ng pagpapatala.  “We call on the public to exercise patience as long queues are expected in the last few days of registration,” sabi ng opisyal.  Sinimulan ang voter registration nitong nakaraang July 2 at magtatapos sa Sabado, Sept. 29, 2018.  Magsisimula muli ang pagpaparehistro sa ganap na 8 a.m. hanggang 5 p.m., ayon pa kay Jimenez.  Maliban sa mga magpaparehistro para makaboto, tinatanggap din ang mga magpapalipat ng bobotohan, magpapa-reactivate para makabotong muli, at may papalitan sa kanilang tala. —","Walang ""extension"" na ipatutupad sa isinasagawang voter registration ng Commission on Elections (Comelec) para sa May 2019 elections.","Setyembre 28, 2018 10:59pm GMT+08:00",https://www.gmanetwork.com/news/balitambayan/balita/669444/voter-registration-para-sa-2019-polls-hanggang-sa-sabado-lang-sept-29-2018/story/
"Trillanes, iginiit na presidente ang inihalal ng mga tao at 'di komedyante","Kinontra ni Senador Antonio Trillanes IV ang depensa ng Palasyo na nagbibiro lang si Pangulong Rodrigo sa pag-amin ng huli na extrajudicial killings o EJK lang ang tangi umano niyang kasalanan at 'di siya nagnakaw sa kaban ng bayan.  “Ang hinalal ng mga kababayan natin ay Presidente, hindi komedyante, hindi puwedeng kapag bulilyaso, ang sasabihin e joke lang,” sabi ng senador sa pulong balitaan nitong Biyernes.  Ang pahayag ni Trillanes ay kaugnay sa pagdepensa ni Presidential spokesperson Harry Roque, na nagbibiro lang si Duterte sa pagsasabing hindi siya nagnakaw sa kaban ng bayan at EJK lang ang tanging kasalanan.  “Ano kasalanan ko? Nagnakaw ba ako dyan ni piso? Did I prosecute somebody na pinakulong ko? Ang kasalanan ko lang 'yung mga extrajudicial killing,” saad ng pangulo sa kaniyang talumpati sa harap ng mga bagong itinalagang opisyal sa gobyerno.  Gayunman, sinabi ni Duterte na walang ebidensiya na mag-uugnay sa kaniya sa mga patayan.  ""4,000 deaths. When? Where? How? What did I use? Wala,"" sabi niya.  Sa isang panayam sa radyo, sinabi ni Roque na hindi naman seryoso ang pangulo sa naturang pahayag sa EJK .  “Hindi na naman iyan seryoso ‘no. Sinasabi lang niya iyan, kasi nga palaging sinasabi iyan ang ginagawa niya ano. Pero it’s also na dinidiin lang niya na talagang hindi siya nagnanakaw, pero I don’t think na ang konteksto niyan ay literal,” paliwanag ng opisyal.  “Tingin ko po, iyan ay hina-highlight niya na never, never siyang nagnakaw. Pinupulaan siya ng EJK pero hindi po siya napupulaan na magnanakaw siya,” dagdag ni Roque.      Pero para kay Trillanes, lumalabas umano ang tunay na saloobin ni Duterte sa mga ""unguarded moment"" at pagtatakpan na lamang ng Malacañang kinalaunan at sasabihing nagbibiro lang ang pangulo at hindi dapat seryosohin.  “Those remarks uttered in unguarded moments, ‘yun ‘yung mga  bits of truth na lumalabas dito kay Duterte. Madalas itong nagsisinungaling pero ‘yung mga ganyang unguarded moments d’yan lumalabas ‘yung kaniyang saloobin,” anang senador na pangunahing kritiko ni Duterte.    “They cannot get away with that alibi anymore kasi  30,000 Filipinos na ang namatay at hindi ‘yan biro, pakisabi kay Mr. Roque. Marami ang ebidensya dito na umaapaw. In fact, even the policemen for sure marami ang magtetestigo diyan,” dagdag niya.  Kasabay nito, nanawagan si Trillanes sa International Criminal Court na bilisan ang imbestigasyon sa inihaing mga kaso laban kay Duterte kaugnay ng umano'y extrajudicial killings sa bansa.    “That admission will be taken seriously by the International Criminal Court. So in this same vein, I would like to take this opportunity to call on the ICC to expedite the investigation of the crimes against humanity committed by Mr. Duterte against the Filipino people,” giit ni Trillanes. --",Kinontra ni Senador Antonio Trillanes IV ang depensa ng Palasyo na nagbibiro lang si Pangulong Rodrigo sa pag-amin ng huli na extrajudicial killings o EJK lang ang tangi umano niyang kasalanan at 'di siya nagnakaw sa kaban ng bayan.,"Setyembre 28, 2018 5:19pm GMT+08:00",https://www.gmanetwork.com/news/balitambayan/balita/669403/trillanes-iginiit-na-presidente-ang-inihalal-ng-mga-tao-at-di-komedyante/story/
10 bahay natupok sa sunog sa Baseco Compound sa Maynila —BFP,"Nasunog ang sampung bahay sa Baseco Compound sa Tondo, Maynila noong Huwebes ng gabi at inaalam pa ang sanhi ng apoy.  Sa ulat ng Unang Balita nitong Biyernes, sinabing habang tinutupok ng apoy ang mga kabahayan, sumiklab ang mga kable ng kuryente sa mga poste sa paligid, na lalong nagpapahirap sa mga bumbero sa pag-apula ng apoy.  Natukoy ng mga tauhan ng Bureau of Fire Protection kung saang bahay nagmula ang apoy na sumiklab dakong alas-onse ng gabi. Pero hindi pa alam ng mga bumbero ang sanhi nito.  Wala umanong naisalbang mga gamit ang mga nasunugan. Maswerte umanong walang nasawi sa sunog.  Tinatayang aabot sa P70,000 ang pinsala ng sunog na naapula dakong hatinggabi na.","Nasunog ang sampung bahay sa Baseco Compound sa Tondo, Maynila noong Huwebes ng gabi at inaalam pa ang sanhi ng apoy.","Setyembre 28, 2018 12:36pm GMT+08:00",https://www.gmanetwork.com/news/balitambayan/balita/669370/10-bahay-natupok-sa-sunog-sa-baseco-compound-sa-maynila-bfp/story/
Pilipinas nananatiling kulelat sa internet speed,"Nangongolelat pa rin ang Pilipinas sa internet speed kumpara sa mga bansang nasa top 3 —ang South Korea, Norway, at Singapore.  Sa ulat ng Unang Balita, pang-67 ang Pilipinas sa internet speed na nasa 6.03 mbps lamang.   Ang South Korea, Norway, at Singapore ay may average na mula 30 hanggang mahigit 45 mbps.  Pero hindi naman umano ito ikinagugulat ng Department of Science and Technology, na umaasang bibilis na ang internet sa bansa mula sa sususnod na taon hanggang 2020, sanhi ng inaasahang pagpasok ng third telco sa telecommunications industry.","Nangongolelat pa rin ang Pilipinas sa internet speed kumpara sa mga bansang nasa top 3 —ang South Korea, Norway, at Singapore.","Setyembre 28, 2018 1:47pm GMT+08:00",https://www.gmanetwork.com/news/balitambayan/balita/669380/pilipinas-nananatiling-kulelat-sa-internet-speed/story/
P790k cash nadiskubre ng Oplan Linis Piitan sa Manila City Jail,"Nadiskubre ng mga awtoridad ang bultu-bultong pera na nagkakahalaga ng P790,000 sa isinagawang Oplan Linis Piitan sa Manila City Jail nitong Sabado ng umaga.  Muling ginagalugad ng pinagsanib na puwersa ng Bureau of Jail Management and Penology (BJMP), Philippine Drug Enforcement Agency (PDEA), at Philippine National Police (PNP) ang Manila City Jail (MCJ) nitong umaga.  Ikinasa ang “Oplan Linis Piitan” (dating Oplan Galugad) at tinarget ng mga awtoridad ang Dormitory 11 at 12, na karamihan ay kinabibilangan ng mga miyembro ng Sige-Sige Sputnik Gang.  Ayon kay Jail Senior Inspector Jayrex Bustinera, tagapagsalita ng MCJ, tinatayang nasa 1,200 ang kabuuang bilang ng mga inmate sa Dorm 11 at Dorm 12.  Sa unang oras ng operasyon, pawang mga matutulis na bagay —gaya ng kutsilyo, gunting, at ballpen; mga baraha, sinturon, lubid, at tubo —ang natuklasan doon.  Pero makalipas ang mahigit isang oras na paghahalughog, tumambad ang bultu-bultong pera na nakalagay sa ilang malalaking bote ng mineral water.  Ang pera ay nakalagay sa isang tagong kwarto na winasak pa ng mga awtoridad.  Tinangka pa ni Sige-Sige Sputnik commander Buboy Mendiola na iligaw ang pansin ng mga awtoridad nang mapansin ang selyadong kwarto.  Nang matapos ang pagbibilang, sinabi ni Jail Senior Inspector Jayrex Bustinera na aabot sa P790,000 ang perang nadiskubre.  Isasailalim umano sa imbestigasyon ang nadiskubreng halaga.  Ayon kay Bustinera, aalamin nila kung saan galing ang pera at kung para saan.  Katuwang umano nila sa imbestigasyon ang PNP at PDEA.","Nadiskubre ng mga awtoridad ang bultu-bultong pera na nagkakahalaga ng P790,000 sa isinagawang Oplan Linis Piitan sa Manila City Jail nitong Sabado ng umaga.","Setyembre 29, 2018 12:26pm GMT+08:00",https://www.gmanetwork.com/news/balitambayan/balita/669490/p790k-cash-nadiskubre-ng-oplan-linis-piitan-sa-manila-city-jail/story/
"Graduating college student, hinihinalang ginahasa bago pinatay sa Cavite","Isang 19-taong gulang na graduating college student ang pinatay ng hindi pa nakikilalang suspek sa Naic, Cavite.  Natagpuan ang mga labi ni Mitchie Tolentino Araña nitong Biyernes sa isang ginagawang subdivision, ayon sa ulat sa News TV Live nitong Linggo.  Hinihinalang ginahasa muna ang biktima dahil nakitang nakataas ang kamiseta nito at walang saplot pang-ibaba.  Ang katawan ng biktima ay tinakpan ng putik, mga dahon at mga sanga.   Nakita lamang ito ng isang residente nang may mapansing isang daliri na nakalitaw.  May tali ring nakita na hinihinalang ginamit pangbigti sa biktima.  Nakatakda sanang magbe-beinte anyos ang biktima sa Nobyembre 7.  Ayon sa ina ng biktima, hindi siya umuwi noong Miyerkoles matapos magpunta sa isang computer shop.  Nananawagan ng hustisya ang pamilya ng biktima.  Patuloy namang iniimbestigahan ng pulisya ang krimen.","Isang 19-taong gulang na graduating college student ang pinatay ng hindi pa nakikilalang suspek sa Naic, Cavite.","Setyembre 30, 2018 11:30am GMT+08:00",https://www.gmanetwork.com/news/balitambayan/balita/669557/graduating-college-student-hinihinalang-ginahasa-bago-pinatay-sa-cavite/story/
"Babaeng gumawa ng pekeng Facebook account para makapanira ng kapwa, arestado","Inaresto ng mga awtoridad sa isang mall sa Cavite ang isang babaeng gumawa ng pekeng Facebook account at nangikil umano sa biktima, ayon sa ulat sa Balitanghali ni Tricia Zafra nitong Linggo.  Nakilala ang suspek na si Geraldine Almano, 38 taong gulang.  Ayon sa biktimang si Jeaycel Barasan, nangikil umano ang suspek ng P4,800 kapalit ng pag-deactivate niya ng pekeng Facebook account na nakapangalan sa biktima.  Sabi ni Barasan, ang suspek ay dating kasintahan ng kanyang kuya.  Nang magkahiwalay sila, nanggulo na raw ang suspek.  Gumawa raw ng Facebook account ang suspek gamit ang pangalan ng biktima at nag-post ng mga malalaswang salita.  Nagpadala rin daw ng mensahe ang suspek sa mga kaibigan at kaanak ng biktima gamit ang pekeng Facebook account.  Nagsumbong ang biktima sa pulisya, na siya namang nagplano ng entrapment operation.  Nang maiabot na ang marked money, inaresto na ng mga operatiba ang suspek.  Sa himpilan ng pulisya, hindi nagbigay ng pahayag ang suspek ngunit inilabas niya ang marked money.  Mahaharap ang suspek sa reklamong robbery extortion at paglabag sa Republic Act No. 10175 o Cybercrime Prevention Act.","Inaresto ng mga awtoridad sa isang mall sa Cavite ang isang babaeng gumawa ng pekeng Facebook account at nangikil umano sa biktima, ayon sa ulat sa Balitanghali ni Tricia Zafra nitong Linggo.","Setyembre 30, 2018 4:35pm GMT+08:00",https://www.gmanetwork.com/news/balitambayan/balita/669580/babaeng-gumawa-ng-pekeng-facebook-account-para-makapanira-ng-kapwa-arestado/story/
"Suspek sa panggagahasa ng 12-anyos sa Abra, naaresto sa QC","Natimbog sa Quezon City noong Miyerkoles ng hapon ang isang suspek sa panggagahasa ng 12-anyos na babae sa lalawigan ng Abra.  Sa ulat ni Cesar Apolinario sa Balitanghali, kinilala ang suspek na si Junnel Domingo na nahuli sa kaniyang pinagtataguang bahay sa Barangay Commonwealth, Quezon City.  Bitbit ang warrant of arrest, nahuli si Domingo ng mga pulis-Quezon City.  Todo tanggi naman si Domingo sa rape case na isinampa laban sa kanya noon pang Disyembre 2011.  Aniya, dahil wala umano siyang pera, hindi na siya sumipot sa pagdinig ng kaniyang kaso at umalis na siya sa Bayan ng San Juan, Abra.  Napag-alaman ng mga pulis na top-2 most wanted si Dominggo sa bayan ng San Juan.  Inaasikaso na ng mga pulis ang pagpabalik kay Domingo sa Abra upang harapin ang kaniyang mga kaso.",Natimbog sa Quezon City noong Miyerkoles ng hapon ang isang suspek sa panggagahasa ng 12-anyos na babae sa lalawigan ng Abra.,"Setyembre 30, 2018 5:27pm GMT+08:00",https://www.gmanetwork.com/news/balitambayan/balita/669585/suspek-sa-panggagahasa-ng-12-anyos-sa-abra-naaresto-sa-qc/story/
"Insidenteng kinasangkutan ni Rep. Bertiz sa NAIA, iimbestigahan ng Kamara","Nais ng lider ng minorya sa Kamara de Representantes na imbestigahan ang insidenteng kinasangkutan ng kasamahan nilang si ACTS OFW party-list Representative John Bertiz III, na tumangging maghubad ng sapatos sa Ninoy Aquino International Airport (NAIA) na bahagi ng patakaran ng paliparan para sa seguridad ng mga pasahero.    Sa ambush interview ng mga mamamahayag nitong Lunes sa Kamara, sinabi ni House Minority Leader Danilo Suarez na hihintayin muna nila na may maghain mula sa labas na reklamo laban kay Bertiz sa House Ethics committee.  ""[Kung wala] we'll initiate it. We will call definitely for an investigation about it,"" sabi ni Suarez.  Nagsisilbing deputy minority leader sa Kamara si Bertiz.  Kamakailan lang, inulan ng batikos sa social media si Bertiz nang kumalat ang video niya na hindi umano sumanod sa security protocol sa NAIA Terminal 2 dahil sa ayaw magtanggal ng sapatos.  Nakita rin sa video na tila kinompronta pa niya ang tauhan ng paliparan na humarang sa kaniya.  Ayon kay Suarez, nakausap na niya si Bertiz noong linggo para alamin ang kaniyang panig.  ""Sinabi niya yung side niya na tinanong lang daw naman niya na bakit yung isa may police escort, hindi inalisan ng sapatos at hindi binuksan yung bag,"" ayon kay Suarez.  ""Medyo sensitive din yun kasi security lapses din yun kung totoo yun. So that's why we're going to ask for a footage of the CCTV,"" dagdag niya.  Tumanggi naman muna si Speaker Gloria Macapagal Arroyo na magkomento sa isyu.  ""Let's wait until the ethics committee acts on it,"" sabi ng lider ng mga mambabatas.  Humingi na ng paumanhin si Bertiz sa insidente pero iginiit na may naunang mga pasahero na mukhang dayuhan umano na nauna sa kaniya at hindi sinita.  “I offer no excuse. I am sincerely sorry for my actions,” sabi ng kongresista.  Inihayag naman ni Manila International Airport Authority General Manager Ed Monreal na iniimbestigahan na nila ang insidente.—","Nais ng lider ng minorya sa Kamara de Representantes na imbestigahan ang insidenteng kinasangkutan ng kasamahan nilang si ACTS OFW party-list Representative John Bertiz III, na tumangging maghubad ng sapatos sa Ninoy Aquino International Airport (NAIA) na bahagi ng patakaran ng paliparan para sa seguridad ng mga pasahero.","Oktubre 1, 2018 3:09pm GMT+08:00",https://www.gmanetwork.com/news/balitambayan/balita/669657/insidenteng-kinasangkutan-ni-rep-bertiz-sa-naia-iimbestigahan-ng-kamara/story/
"Isang pulis sa Las Piñas na tulog sa duty, sinita; isa pa, tila nakainom","Isang pulis ang inabutang tulog habang ang isa naman ay tila nakainom nang mag-inspeksiyon si National Capital Region Police Office chief Director Guillermo Eleazar sa mga presinto sa Las Piñas City nitong Lunes.  Batay sa ulat ni Darlene Cay sa Unang Balita, nahuling tulog si P03 Rey Gusi nang mag-inspeksiyon si Eleazar sa Police Community Precinct 8 Lunes nang madaling araw.  Napag-alaman na si Gusi ang desk officer ng PCP 8. Paliwanag niya, ""straight duty"" ang pasok niya mula Linggo kaya  hindi niya napiligal ang antok.  ""Malas nila nag-inspection tayo October 1,"" ani Eleazar.  ""Pagpasok sa police station, dapat makikita itong pulis na nandoon sa kanyang desk, hindi yung maghahanap pa,"" dagdag pa ni Eleazar.  Sa PCP 3 naman, Napansin ni Eleazar na tila ""nakainom"" ang desk officer na si PO3 Joselier Labrada.  Bagama't inamin ni Labrada na nakainom siya, naging sablay rin na hindi niya alam ang ranggo ng mga opisyal ng Philippine National Police, kabilang na si PNP chief Director General Oscar Albayalde.  Dinala sa ospital para ipasuri si Labrada kung totoong nakainom siya. Kung mag-positive, mahaharap siya sa kasong Grave Misconduct.",Isang pulis ang inabutang tulog habang ang isa naman ay tila nakainom nang mag-inspeksiyon si National Capital Region Police Office chief Director Guillermo Eleazar sa mga presinto sa Las Piñas City nitong Lunes.,"Oktubre 1, 2018 9:23am GMT+08:00",https://www.gmanetwork.com/news/balitambayan/balita/669621/isang-pulis-sa-las-pi-ntilde-as-na-tulog-sa-duty-sinita-isa-pa-tila-nakainom/story/
"P7.2M halaga ng marijuana, nasamsam sa 2 suspek sa Ayala Alabang","Tinatayang P7.2 milyong halaga ng high-grade marijuana o kush ang nasamsam ng Philippine Drug Enforcement Agency (PDEA) sa buy-bust operation na kanilang ikinasa sa loob ng Ayala Alabang Village sa Muntinlupa nitong Linggo ng gabi.  Arestado sa operasyon ang mag-live-in partner na hindi muna pinangalanan ng PDEA dahil may ikinakasa pa silang follow-up operation.  Bukod sa anim na kilo ng kush na naka-repack na, nasamsam din ang mga paraphernalia sa paghithit ng pinatuyong kush gaya ng pipe.  Ayon kay PDEA Region 3 Director Gil Pabilona, nadatnan pa nila ang mga suspek na nasa gitna ng pot session sa loob ng bahay na kanilang inuupahan sa loob ng Ayala Alabang Village.  Isang buwan daw nilang isinailalim sa surveillance operation ang mga suspek bago nila ikinasa ang buy-bust operation.  Galing daw ng California sa United States ang mga kush at ito ay ipinadala sa pamamagitan umano ng courier service. Ibig sabihin, dumaan ang mga kontrabando sa Bureau of Customs.  Ito na raw ang isa sa pinakamalaking halaga ng kush cannabis na nasamsam ng PDEA.  Bineberipika na rin ng PDEA ang impormasyon na kabilang sa mga parokyano ng dalawang suspek ay mga celebrity o sikat na personalidad at pawang may mga kaya sa buhay.  May hinala rin ang PDEA na dahil marami-rami ang mga pipe o paraphernalia sa paghithit ng kush ang nasamsam, ang bahay sa Ayala Alabang na kanilang inuupahan ay ginagamit din bilang drug den.  Mahaharap ang dalawa sa reklamong manufacturing, selling at possession of dangerous drugs at drug paraphernalia.  Tumanggi ang mga suspek na magbigay ng pahayag. —",Tinatayang P7.2 milyong halaga ng high-grade marijuana o kush ang nasamsam ng Philippine Drug Enforcement Agency (PDEA) sa buy-bust operation na kanilang ikinasa sa loob ng Ayala Alabang Village sa Muntinlupa nitong Linggo ng gabi.,"Oktubre 1, 2018 10:43am GMT+08:00",https://www.gmanetwork.com/news/balitambayan/balita/669624/p7-2m-halaga-ng-marijuana-nasamsam-sa-2-suspek-sa-ayala-alabang/story/
"Pampasaherong bus, bumangga sa waiting shed sa EDSA-Buendia; 4, sugatan","Ilang pasahero ang nasugatan matapos bumangga sa waiting shed ang sinasakyan nilang pampasaherong bus sa EDSA-Buendia, Makati  nitong Lunes ng hapon.    Sa ulat ni Mao dela Cruz ng Super Radyo dzBB, tatlong pasahero ang bahagyang nasugatan sa aksidente, at naipit din ang konduktor ng bus na dinala sa pagamutan.  Nangyari ang sakuna dakong 1:00 p.m. sa North bound ng EDSA-Buendia na nagdulot ng pagbigat ng daloy sa trapiko.     LOOK: Isang bus, bumangga sa isang waiting shed sa Buendia Northbound; driver at mga pasahero, ligtas naman sa aksidente, pero kundoktor, naipit. | via Mao dela Cruz y      Idinahilan umano ng driver ng bus na nawalan ng preno ang sasakyan kaya nabangga niya ang waiting shed.  Sa video, makikita na naglagay ng kariton sa harapan ng bus bilang hagdanan upang mailabas ang mga sakay nito.--","Ilang pasahero ang nasugatan matapos bumangga sa waiting shed ang sinasakyan nilang pampasaherong bus sa EDSA-Buendia, Makati  nitong Lunes ng hapon.","Oktubre 1, 2018 4:51pm GMT+08:00",https://www.gmanetwork.com/news/balitambayan/balita/669677/pampasaherong-bus-bumangga-sa-waiting-shed-sa-edsa-buendia-4-sugatan/story/
"Suspek sa pagpatay sa babaeng 30 ulit na sinaksak, tinutugis; wanted din sa isa pang rape-slay case","Tukoy na ng pulisya at tinutugis ang suspek sa pagpatay sa 25-anyos na dalaga na paulit-ulit na pinagsasaksak sa bahay sa Cainta, Rizal. Ang suspek, isang construction worker at dati na ring pinaghahanap sa isa pang kaso ng pagpatay at paghalay sa isang babae.     Ayon sa ulat ni Emil Sumangil sa GMA News “24 Oras” nitong Lunes,  kinilala ng pulisya ang suspek na si Jimmy Boy Morales Manglinong, na nakita sa CCTV camera  na papalabas sa subdibisyon kung saan pinatay ang biktimang si Maria Kathrina Nakpil.    Nalinis din ng pulisya ang pangalan ng nobyo ng biktima na kabilang sa mga unang naging ""person of interest"" sa kaso dahil nakita rin siya sa CCTV ilang minuto matapos ang krimen.  Kinatigan ng pulisya ang paliwanag ng nobyo na nagtungo siya sa bahay ng nobya para sumaklolo. Ipinadinig din ang na-irecord sa dash cam ng lalaki sa huling pag-uusap nila ng nobya.  Habang nasa biyahe at patungo sa bahay ng biktima, madidinig ang paghingi ng babae ng tulong sa kaniyang nobyo.  Sa ginawang imbestigasyon ng pulisya, nakunan ng CCTV si Manglinong, tubong Urdaneta Pangasinan, noong palabas na ito ng subdibisyon ilang minuto pagkatapos ng krimen.  Si Manglinong ay isang laborer sa construction site na nasa tabi lang ng bahay ng biktima.  “Lumalabas, robbery with homicide kasi kumuha siya ng mga gamit doon...sabi nga nung mga kasamahan niyang construction worker, walang pera ito,” sabi ni Police Senior Superintendent Lou Frias Evangelista na Provincial Director ng Philippine National Police (PNP) Rizal.  “May mga fingerprint kami narekober sa bakod kung saan siya tumalon at dumaan,"" sabi naman ni P/Supt. Lito Naganag, Chief of Police ng Cainta PNP.  Ayon pa sa opisyal, nagkaroon sila ng lead tungkol sa suspek nang magtaka ang mga katrabaho ng suspek nang bigla itong umalis.  ""Noong nag-iimbestiga kami, naabutan namin ang bag ng suspek na naiwan, nakuha namin ID niya. Doon na kami nagkaroon ng lead,” ani Nagana.  Pinaghahanap pa ang suspek ngunit narekober ng mga pulis ang pantalon at tsinelas ni Manglinong sa mga pinagtaguan nito sa La Union at Pangasinan.  May mga hiwa rin umano sa magkabilang kamay ang suspek na pinaniniwalang tinamo niya sa pagsaksak sa biktima.  Ayon umano sa mga katrabaho ni Manglinong, nang mapansin nila ang sugat bago ito umalis, idinahilan nito na napaaway lang siya.  Natuklasan naman ng mga awtoridad na wanted din si Manglinong sa kasong rape at homicide na kung saan 20 beses niyang sinaksak ang nauna niyang biktima. --","Tukoy na ng pulisya at tinutugis ang suspek sa pagpatay sa 25-anyos na dalaga na paulit-ulit na pinagsasaksak sa bahay sa Cainta, Rizal. Ang suspek, isang construction worker at dati na ring pinaghahanap sa isa pang kaso ng pagpatay at paghalay sa isang babae.","Oktubre 1, 2018 9:46pm GMT+08:00",https://www.gmanetwork.com/news/balitambayan/balita/669714/suspek-sa-pagpatay-sa-babaeng-30-ulit-na-sinaksak-tinutugis-wanted-din-sa-isa-pang-rape-slay-case/story/
"Rep. Bertiz, idinahilan ang 'stress' at 'monthly period' 'pag umiinit ang ulo","Humingi na ng paumanhin si ACTS OFW party-list Representative John Bertiz III sa kinasangkutan niyang kontrobersiya sa sa Ninoy Aquino International Airport (NAIA) nang hindi siya maghubad ng sapatos na bahagi ng security protocol ng paliparan.    Sa pulong balitaan nitong Lunes, sinabi ni Bertiz na tao rin lang siya na marupok at umiinit din ang ulo.  "" For the past three years that I've been a member of Congress, once a year na dapuan tayo ng monthly period,"" sabi ni Bertiz.  Patuloy niya, ""Hindi ko na rin po maiaalis na tao lang po na marupok at umiinit ang ulo. Naii-stress din sa trabaho.""  Kamakailan lang, naging viral sa social media ang video ni Bertiz nang tila komprontahin niya ang isang airport security personnel na sumita sa kaniya na maghubad ng sapatos.  Sa isang panayam ng GMA News ""Unang Hirit,"" sinabi ni Bertiz na hindi siya naghubad ng sapatos dahil nakita niya na may nauna sa kaniyang mga dayuhan na hindi naman daw pinaghubad din ng sapatos.    Ang naturalang alegasyon ni Bertiz ay iniimbestigahan na umano ng pamunuan ng paliparan.  Pero sa isang ulat ng GMA News ""Balitanghali,"" naglabas ng iba pang video mula sa loob ng paliparan ang Office for Transportation Security (OTS) ng NAIA at tila kontra umano sa sinasabi ng kongresista na may mga naunang dayuhan sa kaniya na hindi pinaghubad ng sapatos. --",Humingi na ng paumanhin si ACTS OFW party-list Representative John Bertiz III sa kinasangkutan niyang kontrobersiya sa sa Ninoy Aquino International Airport (NAIA) nang hindi siya maghubad ng sapatos na bahagi ng security protocol ng paliparan.,"Oktubre 1, 2018 4:04pm GMT+08:00",https://www.gmanetwork.com/news/balitambayan/balita/669669/rep-bertiz-idinahilan-ang-stress-at-monthly-period-pag-umiinit-ang-ulo/story/
"Desk officer sa Las Piñas, nadatnang natutulog; pulis Parañaque, umaming naka-inom","Isang pulis ang nadatnan ni National Capital Region Police Office chief Director Guillermo Eleazar na natutulog sa isang presinto sa Las Piñas ng magsagawa siya ng surprise inspection.  Ayon sa ulat ni Darlene Cay sa “24 Oras”, naaktuhan din ni Eleazar sa isang presinto sa Parañaque ang isang pulis na hindi tama ang uniporme. Inamin din ng pulis na siya ay nakainom bago mag-duty.  “Ang point natin is gagawan dapat ng paraan. Hindi rin pwedeng pipiliin ng tao ang pagpunta nila sa police station, na dapat 'wag pupunta sa [oras na] palitan [ng tao] dahil ang dadatnan nila ay pulis na natutulog,” ani Eleazar sa kaso ng nakatulog na si PO3 Rey Gusi.  Dalawang magkasunod na shift daw ang pinasukan ni Gusi kaya hindi na niya nalabanan ang antok.  Hindi naman itinanggi ni PO3 Joselier Labrada na siya ay uminom ng alak bago pumasok.  “Sir, before I rendered my duty, yes, nakainom po,"" tugon ni Labrada sa tanong ni Eleazar.  Posibleng maharap sa kasong grave misconduct si Labrada dahil sa nakainom ito habang naka-duty.  “Ang point natin doon pagpasok sa police station, dapat makikita itong pulis nandon sa kanyang desk. 'Yun ang lalapitan ng kababayan natin doon e. Aayusin natin ito, ito ang purpose ng ginagawa natin, kaya tayo nag-co-conduct ng surprise inspection,” ani Eleazar.  Gising naman ang mga pulis sa ibang presinto sa Las Piñas at Parañaque, ngunit sumablay naman ang mga ito sa kalinisan.",Isang pulis ang nadatnan ni National Capital Region Police Office chief Director Guillermo Eleazar na natutulog sa isang presinto sa Las Piñas ng magsagawa siya ng surprise inspection.,"Oktubre 1, 2018 11:00pm GMT+08:00",https://www.gmanetwork.com/news/balitambayan/balita/669726/desk-officer-sa-las-pinas-nadatnang-natutulog-pulis-paranaque-umaming-naka-inom/story/
"Lola na tumaya sa 6/58 draw, napagkaitan nga ba ng milyung-milyong papremyo?","Umabot na sa pinakamalaking papremyo na aabot sa mahigit P800 milyon ang Ultra Lotto 6/58. Pero may isang lola na masama ang loob dahil tumama raw ang mga numero na kaniyang tinayaan sa isang draw nitong nagdaang Setyembre pero bakit kaya hindi siya itinanghal na panalo?  Ano nga ba ang nangyari sa taya ni Lola Carmen na umano'y lucky pick na may premyo sanang mahigit P704 milyon? Panoorin ang ginawang pagtutok na ito ng ""Kapuso Mo, Jessica Soho.""          --",Umabot na sa pinakamalaking papremyo na aabot sa mahigit P800 milyon ang Ultra Lotto 6/58. Pero may isang lola na masama ang loob dahil tumama raw ang mga numero na kaniyang tinayaan sa isang draw nitong nagdaang Setyembre pero bakit kaya hindi siya itinanghal na panalo?,"Oktubre 2, 2018 12:12am GMT+08:00",https://www.gmanetwork.com/news/balitambayan/balita/669733/lola-na-tumaya-sa-6-58-draw-napagkaitan-nga-ba-ng-milyung-milyong-papremyo/story/
"Taiwanese na sangkot umano sa paggawa ng 'date rape drug,' nahulihan ng P20 milyon shabu","Arestado ang isang Taiwanese na dawit umano sa paggawa ng ""date rape drug"" matapos siyang mahuli sa isang buy-bust operation sa isang mall sa Muntinlupa City.  Sa ulat ni Darlene Cay sa Unang Balita nitong Martes, sinabing nasabat mula sa suspek na si Jang Wen-Jung ang tatlong kilo ng shabu umano na mahigit P20 milyon ang halaga.  Lumalabas sa imbestigasyon ng pulisya na may nakabinbing kaso rin ang Taiwanese sa kaniyang bansa dahil sa pagpopondo umano sa drug laboratory ng ecstasy.  Tumangging magbigay ng pahayag ang suspek tungkol sa mga kaso niya sa Taiwan, at itinanggi niya ring siya ang may-ari ng nasabat na shabu.","Arestado ang isang Taiwanese na dawit umano sa paggawa ng ""date rape drug"" matapos siyang mahuli sa isang buy-bust operation sa isang mall sa Muntinlupa City.","Oktubre 2, 2018 11:54am GMT+08:00",https://www.gmanetwork.com/news/balitambayan/balita/669772/taiwanese-na-sangkot-umano-sa-paggawa-ng-date-rape-drug-nahulihan-ng-p20-milyon-shabu/story/
"'Sextortionist' umano na 14-anyos na babae ang biktima, arestado nang maipit sa trapik","Naaresto ang isang manager ng spa at part-time driver na suspek sa pagsasamantala umano sa isang 14-anyos na babae matapos siyang maipit sa matinding trapik sa Marikina kaya inabutan ng mga awtoridad.  Sa nakumpiskang cellphone ng suspek, nakita ang maraming sex video.    Sa ulat ni Ivan Mayrina sa GMA News “24 Oras” nitong Martes, sinabing natunugan ng suspek na si Charles Morisson-Lonie ang inilatag na entrapment operation ng mga operatiba ng Eastern NCR unit ng Criminal Investigation and Detection Group kaya umarangkada ito sakay ng kotse.    Pero dahil matrapik sa lugar, naabutan din siya ng mga awtoridad na humabol sa kaniya at nakisakay pa sa mga dumaang nakamotorsiklo.  Ayon sa dalagitang biktima, inaya siya ng kaniyang Facebook friend na makipagkita sa suspek noong Agosto 25.  Pero nang makaharap na nila ang suspek, umalis ang kaniyang kaibigan kaya naiwan siya na kasama ang suspek.  Dinala umano ang biktima sa motel at doon umano ay pinilit siyang makipagtalik. Hindi rin umano alam ng biktima na kinunan pa ng video ng suspek ang kanilang ginawa.  “Pinilit niya lang po ako kasi po sasaktan niya raw po ako pag 'di ako pumayag,” saad ng biktima.  Ang sex video umano nila ang ginamit na panakot ng suspek sa biktima para manahimik at muling pilitin na makipagkita para makipagtalik muli.  Hindi naman itinanggi ng suspek na may nangyari sa kanila ng biktima pero iginiit niya na hindi niya alam na menor na edad ang dalagita na umano'y  nakuha niya bilang ""escort service"" sa Facebook.  “I went online sa Facebook para mag-escort, and she was given to me not knowing na ganito ho [ang mangyayari]. I never ordered 14, younger girls. Hindi, it's not like that. Petite lang,” ani Lonie.  Inamin rin ng suspek na ginamit niya ang video ng pagtatalik nila ng biktima para makuha niya muli.  “Come on ko na lang siguro just to get her back, kasi ayaw na ho yata bumalik e. To be honest, her services were like really, really good,” dagdag pa ng suspek.  Nasabat din sa suspek ang kaniyang cellphone na naglalaman ng nasa 90 malalaswang video, discount cards sa mga motel, sex toys, drug paraphernalia at isang pakete ng hinihinalang shabu.  Nahaharap ang suspek sa patong patong na kaso ng direct assault dahil sa tangkang pagtakas, rape, paglabag sa Anti-Voyeurism Act, paglabag sa Violence Against Women and Children Law, child pornography at paglabag sa Dangerous Drugs Act. --","Naaresto ang isang manager ng spa at part-time driver na suspek sa pagsasamantala umano sa isang 14-anyos na babae matapos siyang maipit sa matinding trapik sa Marikina kaya inabutan ng mga awtoridad.  Sa nakumpiskang cellphone ng suspek, nakita ang maraming sex video.","Oktubre 2, 2018 8:39pm GMT+08:00",https://www.gmanetwork.com/news/balitambayan/balita/669852/sextortionist-umano-na-14-anyos-na-babae-ang-biktima-arestado-nang-maipit-sa-trapik/story/
"Lalaking nakainom at heartbroken daw, nasagasaan ng tren sa Makati","Isang lalaki na umano'y nakainom at heartbroken ang patay matapos masagasaan ng tren ng Philippine National Railways (PNP) nitong Martes ng umaga sa Makati City, ayon sa ulat ni Ian Cruz sa Balitanghali.  Kinilala ng kasamahang si Joan Santos ang biktima na si Daniel, isang scavenger na tubong Samar. Aniya, nag-inuman sila nitong madaling araw dahil hiniwalayan daw si Daniel ng kasintahan niya.  ""Siguro di niya natanggap na hiwalay sila. Sabi ko kung ayaw ng babae huwag mo nang pilitin,"" ani Santos.  Nang maghiwalay na sila, inakala raw nila na pupunta na si Daniel sa kanyang tinutulugan sa ilalim ng Skyway flyover. Nagulat na lang daw sila nang mabalitaan nilang nasagasaan ito ng tren.  Ayon naman sa isa pang kasamang si Leon Balanon, may clearing operation ang mga pulis at barangay official kaya nagmamadali ang biktima na kunin ang kanyang mga gamit. Hindi alam ni Leon kung bakit hindi narinig ni Daniel ang busina ng tren.  ""Tinago niya yung mga gamit niya doon sa damuhan,"" ani Leon. ""Natataranta siya.""  Samantala, nagsagawa naman ng operation ang mga taga-PNR para balaan ang mga nakatira malapit o katabi ng riles na delikado ang kanilang lokasyon.  Wala pang pahayag ang PNR hinggil sa aksidente.","Isang lalaki na umano'y nakainom at heartbroken ang patay matapos masagasaan ng tren ng Philippine National Railways (PNP) nitong Martes ng umaga sa Makati City, ayon sa ulat ni Ian Cruz sa Balitanghali.","Oktubre 2, 2018 1:47pm GMT+08:00",https://www.gmanetwork.com/news/balitambayan/balita/669773/lalaking-nakainom-at-heartbroken-daw-nasagasaan-ng-tren-sa-makati/story/
"Libing umano ng kabataang namatay sa rambol, nauwi muli sa rambol","Tanghaling tapat nang madinig ang kalabog ng mga bato at boteng bumabagsak sa mga bubungan, at sinamahan pa pagbusina ng mga sasakyang naipit sa rambol ng dalawang grupo ng mga kabataan sa Caloocan City.    Sa ulat ni Emil Sumangil sa GMA News ""24 Oras"" nitong Martes, sinabing nangyari ang rambol at pag-ulan ng mga bote at bato sa Samaria Village sa Tala, Caloocan.  Madidinig sa amateur video ang pagkalabog sa mga bubungan ng bahay sa mga ipinupukol at nagbabagsakang bato at bote mula sa magkabilang kampo.  May isa pang menor de edad na itinututok sa kalabang grupo ang tila sumpak.  Wala rin tigil ang pagbusina ng mga sasakyan na naipit sa kaguluhan na tumagal ng may limang minuto.  Ang mga residente sa lugar, buwisit na sa ginagawang rambol ng mga kabataan.  ""Magulo, perwisyo sa buhay. Natutulog ka na, may takbuhan, tahulan ng aso,"" anang isang residente.  Nag-ugat umano ang gulo nang lusubin umano ng isang grupo ng mga kabataan ang kaaway nilang pangkat na nakikipaglibing noon sa katropa nilang napatay din kamakailan sa isa pang insidente ng rambol.  ""Noong nagbabatuhan na, takbo 'yung taga-rito dahil konti lang sila. 'Yung naglibing ang dami-dami, doon na 'yung mga bote sa bubungan namin mga bote,"" ayon sa residenteng Alicia Magbanua.  Ayon sa opisyal ng Barangay 187 na si Bernie Mariano, executive officer, hinuhuli naman nila ang mga nagrarambol na mga kabataan pero napapakawalan din dahil sa mga menor de edad.  Kaya sana raw ay madagdagan ang pangil ng batas pagdating sa mga pasaway na mga kabataan.  ""Ang gusto sana nga namin 'yung magulang na ang kasuhan para madala. Para magtanda na rin sila, hindi na rin nila kaya eh, kaya nahihirapan na rin kami. Hindi na namin alam kung ano ang mabuting gawin kasi kung masasaktan mo, baka ikaw pa makukulong,"" sabi ni Mariano. --","Tanghaling tapat nang madinig ang kalabog ng mga bato at boteng bumabagsak sa mga bubungan, at sinamahan pa pagbusina ng mga sasakyang naipit sa rambol ng dalawang grupo ng mga kabataan sa Caloocan City.","Oktubre 2, 2018 11:23pm GMT+08:00",https://www.gmanetwork.com/news/balitambayan/balita/669872/libing-umano-ng-kabataang-namatay-sa-rambol-nauwi-muli-sa-rambol/story/
"Siyam na taong gulang na babae, brutal na pinatay sa Payatas","Isang siyam na taong gulang na batang babae ang natagpuang patay malapit sa tambakan ng basura sa Payatas, Quezon City.    Ayon sa ulat ng GMA News TV ""QRT"" nitong Martes, kinilala ang biktima na si Micaella Bernardino, na unang napaulat na nawawala noong Linggo.  Tinabunan ng mga bato ang bangkay ng bata na nakita naman ng mga batang napadaan sa lugar dahil naKAlitaw ang bahagi ng katawan nito.  Basag ang mukha ng biktima at nilalangaw na ang bangkay nang matagpuan.  Nakilala siya ng kaniyang ina ang biktima dahil sa suot niyang damit.  Sa panayam naman kay Police Chief Inspector Alfonso Saligumba, commander, Payatas-PCP, sinabi nito na naaresto na nila ang suspek sa pagpatay sa bata na mismong step-father ng biktima.    Sa inisyal na imbestigasyon, hinihinalang ibinunton ng suspek ang galit sa bata dahil sa ayaw nila ng kaniyang kinakasama na ina ng biktima.  Isasailalim pa sa pagsusuri ang bangkay ng bata para alamin din kung pinagsamantahan ito.—","Isang siyam na taong gulang na batang babae ang natagpuang patay malapit sa tambakan ng basura sa Payatas, Quezon City.","Oktubre 2, 2018 6:07pm GMT+08:00",https://www.gmanetwork.com/news/balitambayan/balita/669831/siyam-na-taong-gulang-na-babae-brutal-na-pinatay-sa-payatas/story/
"Pananakit ng babae sa dalawang bata, nahuli-cam
","Pinaghahanap ng mga pulis ang isang babae matapos siyang ireklamo ng pisikal na pananakit sa dalawang bata sa Maynila.    Ayon sa ulat ni Susan Enriquez sa GMA News ""24 Oras"" nitong Martes,  nakuhan ng video ang suspek na si Christine Joyce Ubaldo na binitbit ang isang apat na taong gulang na babae mula sa paglalaro sa pamamagitan ng pagsakal sa bata.    Napaiyak na lamang ang bata sa kaniyang dinanas.    Tinangka namang iligtas ang bata ng kaniyang limang-taong-gulang na kalaro na sinampal pa ng suspek.    Hindi kaagad sumuko ang batang sumaklolo at tinuya ang suspek bago tumakbo. Pero hinabol siya ng suspek at inabutan nang madapa.  Hinatak ng suspek ang kamay ng bata, pinilipit, at may ibinato pa.    Sa panayam ng GMA News sa mga magulang ng bata, napag-alamang noong Mayo pa nangyari ang pananakit sa mga paslit.    Nagpasya na ang magulang ng mga bata na sampahan ng dalawang kaso ng child abuse ang suspek. Naglabas na rin ng warrant of arrest ang korte laban kay Ubaldo noong Hulyo.  Ayon sa mga magulang ng mga bata, madalas gawin ng suspek ang pananakit lalo na umano kapag nakainom.  Tumangging humarap sa camera ang ina ng suspek pero itinanggi nito na nagtatago ang kanyang anak.    Iginiit ng ina ng suspek na umuwi lang si Ubaldo sa probinsiya at handa raw ito magbayad ng piyansa.--",Pinaghahanap ng mga pulis ang isang babae matapos siyang ireklamo ng pisikal na pananakit sa dalawang bata sa Maynila.,"Oktubre 2, 2018 10:45pm GMT+08:00",https://www.gmanetwork.com/news/balitambayan/balita/669867/pananakit-ng-babae-sa-dalawang-bata-nahuli-cam/story/
KTV bar waitress sa Tondo patay sa pananaksak ng galit na customer,"Patay sa pananaksak ng galit na customer ang isang waitress at sugatan naman ang kahera ng isang KTV bar sa Tondo, Manila noong Martes na gabi.    Sa ulat ng ""Unang Balita,"" kinilala ang napatay na si Anecita Sialongo, 41 at ang kaherang kinilala lamang sa pangalang Tamayo, 67-anyos.  Sa inisyal na imbestigasyon, nangyari ang insidente sa KTV bar sa kahabaan ng Juan Luna Street dakong alas-nueve ng gabi.  Kuwento ng isa pang waitress na nakasaksi sa krimen, nagalit umano ang suspek na si Robert Nocos nang hindi sumama sa kaniya ang biktimang si Sialongo.  Lumabas daw ito ng bar at pagbalik may dala na itong kutsilyo at saka pinagsasaksak ang biktima.  Umawat naman daw ang senior citizen na kahera kaya't sinaksak din siya ng suspek.  Makikita sa kuha ng CCTV ng barangay ang pagdating ni Nocos bago ang pananaksak, at ang pag-alis nito matapos ang krimen.  Nahuli ang suspek sa kaniyang bahay sa P. Herrera St., Tondo. Itinanggi niya ang krimen at sinabing natutulog lamang daw siya sa kanyang bahay nang hulihin siya ng mga pulis.  Kapansin pansin namang kalbo na ang suspek nang mahuli ng mga pulis at mistulang minadali ang gupit ng kaniyang buhok.  Kritikal pa ngayon sa ospital ang biktimang si Tamayo na nagtamo umano ng dalawang saksak sa tagiliran.  Sa inisyal na imbestigasyon ng Manila Police District Homicide Division, apat hanggang limang saksak ang tinamo ni Sialongo.  Mahaharap ang suspek sa kasong murder at frustrated murder, ayon sa mga pulis.","Patay sa pananaksak ng galit na customer ang isang waitress at sugatan naman ang kahera ng isang KTV bar sa Tondo, Manila noong Martes na gabi.","Oktubre 3, 2018 8:24am GMT+08:00",https://www.gmanetwork.com/news/balitambayan/balita/669902/ktv-bar-waitress-sa-tondo-patay-sa-pananaksak-ng-galit-customer/story/
"Parking attendant, patay sa QC road accident","Nasawi ang isang lalaking parking attendant na tumilapon pa umano ng 30-40 metro ang layo matapos siyang mabundol ng sasakyan sa Tomas Morato, Quezon City. Ang suspek, positibong nakainom.  Sa ulat ni Darlene Cay para sa GMA News Unang Balita nitong Miyerkoles, kinilala ang biktima na si Celso Calacat, na nabundol ng BMW sedan sa may Scout Fuentebella noong madaling araw habang tumutulong sa isang paatras na sasakyan.  ""Biglang sumulpot, humaharurot na napakabilis tapos nahagip niya ito. Tapos tumilapon po yung tao sa layo na mga mahigit 30-40 meters,"" sabi ni Christian Salvador, isang saksi.  Sa lakas ng pagkakabangga, umabot si Calacat sa Scout Fernandez na nasa kabilang kanto na.  Tiyempo namang may mga napadaang doktor kaya sinubukan nila itong lapatan ng CPR.  Isinugod si Calacat sa pinakamalapit na ospital pero idineklarang dead on arrival dahil sa tindi ng tinamong mga sugat sa ulo at katawan.  Agad namang dinakip ng mga pulis ang suspek na kinilalang si Ed Christopher Go.  Sinabi ng pulisya na itinanggi ng suspek na mabilis ang kaniyang pagpapatakbo.  ""Nag-undergo siya ng alcoholic test. Positive po siya doon sa alcoholic test po,"" sabi ni Police Officer 3 Joel Avizo, QCPD Traffic Sector 4.  Hindi nagbigay ng pahayag ang suspek na kasalukuyang nasa kustodiya ng QCPD Traffic Sector 4.  Haharapin niya ang mga patong-patong na reklamo.","Nasawi ang isang lalaking parking attendant na tumilapon pa umano ng 30-40 metro ang layo matapos siyang mabundol ng sasakyan sa Tomas Morato, Quezon City. Ang suspek, positibong nakainom.","Oktubre 3, 2018 1:12pm GMT+08:00",https://www.gmanetwork.com/news/balitambayan/balita/669931/parking-attendant-patay-sa-qc-road-accident/story/
"Dalagitang tumalon sa Manggahan Floodway matapos kantiyawan, hinahanap pa rin","Isang 14-taong gulang na dalagita ang pinaghahanap ng Special Operations unit ng Philippine Coast Guard matapos itong tumalon sa Manggahan Floodway sa Taytay, Rizal nitong Martes ng gabi.  Kinilala ang dalagita na si Stella Gliane na siyang tumalon sa tulay sa Barangay San Juan pasado alas otso ng gabi, ayon sa ulat sa Unang Balita nitong Miyerkoles.  Nagsagawa ng search and rescue operation ang PCG nitong Martes ng gabi na natigil noong pasado alas dos ng madaling araw ng Miyerkoles dahil sa lakas ng agos ng tubig.  Ipagpapatuloy ang search at rescue nitong umaga.  Ayon sa kaanak ni Gliane, posibleng nakainom ang dalagita matapos tumambay kasama ang barkada.  May kasama raw itong dalawa na nahanap agad ng mga rescuer, ayon sa mga taga-barangay.","Isang 14-taong gulang na dalagita ang pinaghahanap ng Special Operations unit ng Philippine Coast Guard matapos itong tumalon sa Manggahan Floodway sa Taytay, Rizal nitong Martes ng gabi.","Oktubre 3, 2018 11:44am GMT+08:00",https://www.gmanetwork.com/news/balitambayan/balita/669918/dalagitang-tumalon-sa-manggahan-floodway-matapos-kantiyawan-hinahanap-pa-rin/story/
"Asec. Mocha Uson, nagbitiw sa puwesto","Para umano maaprubahan ang pondo ng Presidential Communications Operations Office's (PCOO) para sa 2019, ""nagsakripisyo"" si Assistant Communications Secretary Mocha Uson sa pamamagitan ng pagbibitiw sa kaniyang puwesto.  Inihayag ni Uson ang pagbibitiw nitong Miyerkoles sa budget hearing ng Senate finance subcommittee na tumatalakay sa panukalang pondo ng PCOO para sa 2019.  Umaasa umano si Uson na sa kaniyang pagbibitiw ay maaprubahan kaagad ang hinihinging P1-billion budget ng ahensiya.  Sinisi rin niya ang mga umano'y mga ""makakaliwang"" mambabatas kaya naantala ang pagpasa ng pondo ng PCOO.  ""Tila mayroon pong mga kongresista na iniipit ang budget ng PCOO. Ito pong mga makakaliwang kongresista, galit na galit po sa akin,"" sabi niya sa mga senador.  ""Taun-taon na lang, sinasabihan ako ng 'Huwag punahin ang mga mambabatas para hindi maipit ang budget ng PCOO.' Kaya ako na lang po ang magsasakripisyo para maipasa ang budget ng PCOO. Nagdesisyon po ako na mag-resign na po,"" dagdag niya.  Matatandaan na dalawang beses ipinagpaliban ang pagtalakay sa pondo ng PCOO sa Kamara de Representantes dahil sa hindi pagsipot ni Uson sa pagdinig.  Kababalik lang ni Uson sa bansa matapos maging bahagi ng deligasyon ng Pilipinas sa United Nations General Assembly sa New York City.  Dating entertainer at naging blogger si Uson, na kilalang masugid na tagasuporta ni Pangulong Rodrigo Duterte.  Pero naging laman siya ng mga kritisismo dahil sa kaniyang mga social media posts, na ang pinakahuli ay ang kontrobersiyal na video tungkol sa pederalismo, at sign language kasama ang kaibigan niyang vlogger na si Drew Olivar.  Sa kabila ng kaniyang pagbibitiw, sinabi ni Uson sa kaniyang mga kritiko na hindi dapat isipin ng mga ito na nagtagumpay sila.  ""Para po sa mga bumabatikos sa akin, 'wag po kayong magkakamaling isipin na nagtagumpay kayo. Hindi ako nagbitiw sa posisyon dahil takot akong harapin kayo, gusto ko lang na pag nagharap tayo patas ang laban. Inaakusahan ako ng kung anu-anong kasalanan, hindi na kayo nahiya sa Pangulo na walang pagod na nagtatrabaho para iayos ang ating bayan,” sabi niya Uson.  ""Samantalang kayong ilang mambabatas ay ginagamit ang posisyon upang takutin ang ahensya ng gobyerno na hindi sumasakay sa inyong pansariling agenda. Balang araw magkakaharap din po tayo ngunit di tulad ninyo na nagtatago sa inyong posisyon, handa akong lumaban bilang ordinaryong Pilipino kasama ng mga walang boses sa lipunan. Dadalhin ko ang laban sa Senado at sa Kongreso,"" diin pa niya.  Nang makapanayam ng mga mamamahayag, sinabi ni Uson na isinumite na niya ang kaniyang resignation letter kay Special Assistant to the President Christopher Lawrence ""Bong"" Go.  Sinabi naman ni Presidential Communications Secretary Martin Andanar, na hihintayin pa nila ang pasya ni Pangulong Duterte kung tatanggapin ang pagbibitiw ni Uson.  ""Ako naman ay hinihintay ko ang decision ni Presidente dahil siya ang appointing authority,"" anang kalihim. ""Kung saan po masaya, si Mocha, we will continue to support her in her future endeavor."" --","Para umano maaprubahan ang pondo ng Presidential Communications Operations Office's (PCOO) para sa 2019, ""nagsakripisyo"" si Assistant Communications Secretary Mocha Uson sa pamamagitan ng pagbibitiw sa kaniyang puwesto.","Oktubre 3, 2018 3:22pm GMT+08:00",https://www.gmanetwork.com/news/balitambayan/balita/669959/asec-mocha-uson-nagbitiw-sa-puwesto/story/
Pananakal at pananampal ng babae sa 2 batang naglalaro nahuli-cam,"Nasapul sa camera ang pananakal, pamimilipit ng mga braso, at pananampal ng isang babae sa dalawang batang naglalaro sa kalsada.  Ayon sa mga magulang ng bata, madalas itong ginagawa ng babae lalo kapag nakainom ito.  Sa ulat ni Susan Enriquez sa GMA News ""Balitanghali"" nitong Miyerkoles, makikita sa kuha ng camera na naglalaro ang isang batang nakadilaw, nang bigla na lamang siyang bitbitin ng babae, hawak-hawak ang leeg at braso ng bata.  Dahil sa pagkakasakal, napaiyak ang bata, na nakatikim pa ng sampal sa babae.  Sinaklolohan siya ng kaniyang kalaro at tinuya-tuya ang nanakal umanong babae. Tinangka siyang habulin ng babae kaya tumakbo ang bata.  Hinabol siya ng babae at siya'y nadapa, kaya siya naabutan. Dito na hinila ng babae ang kaniyang kamay at pinilipit.  Nag-iiyak ang bata sa sakit, ngunit may pinulot pa ang babae saka ibinato sa paslit. Hindi pa nakuntento ang babae, sinampal pa ang bata sa mukha.  Ayon sa 4-anyos na batang naunang sinakal ng babae, Mayo pa nitong taon nang mangyari ang insidente.  ""Naglalaro lang kami ni Manoy. Tapos sinakal po ako tapos nisampal po ako.""  ""Sinampal ako malakas. Hinabol ako. Tapos kamay ko, pilipit,"" sabi naman ng 5-anyos na batang hinabol at sinaktan.  Kinilala ang suspek na si Christine Joyce Ubaldo, na sinampahan na ng reklamong child abuse ng mga magulang ng dalawang bata.  ""Abusado na po 'yan eh,"" saad ng isang ina. Tinanong siya kung unang beses itong ginawa ni Ubaldo. ""Hindi po, marami nang beses, lalo na po kung lasing siya.""  ""Gusto po talaga namin na mahuli siya para pagbayaran niya naman 'yung ginawa niya sa mga anak namin,"" sabi ng isa pang ina.  Nagpalabas na ng warrant of arrest ang korte nitong Hulyo laban kay Ubaldo para sa two counts of child abuse.  Sinubukan ng GMA News na kunin ang panig ni Ubaldo ngunit tumanggi ang ina ng suspek.  Giit ng nanay ng suspek, hindi nagtatago ang anak, bagkus umuwi lang ng probinsiya at nakahanda umano itong magpiyansa.","Nasapul sa camera ang pananakal, pamimilipit ng mga braso, at pananampal ng isang babae sa dalawang batang naglalaro sa kalsada.","Oktubre 3, 2018 3:55pm GMT+08:00",https://www.gmanetwork.com/news/balitambayan/balita/669968/pananakal-at-pananampal-ng-babae-sa-2-batang-naglalaro-nahuli-cam/story/
Mahigit P15M halaga ng droga nasamsam sa NAIA,"Nasabat ng mga awtoridad sa Ninoy Aquino International Airport ang tinatayang  mahigit P15 million halaga ng mga ilegal na droga mula sa isang warehouse ng paliparan.  Sa ulat ni Luisito Santos sa Dobol B sa News TV nitong Huwebes ng umaga, sinabing nakatakda nang i-turn over ng mga tauhan ng Bureau  of Customs ng NAIA sa pangaganlaga ng Philippine Drug Enforcement Agency ang mga nasabat na droga.  LOOK: Mahigit ?15-M halaga ng iligal na droga, nasabat ng Bureau of   sa 2 warehouse sa NAIA. | via     Ayon sa ulat, nasamsam ng mga awtoridad ang may dalawang kilo ng hinihinalang shabu nagkakahalaga ng P14 million, mga party drugs na aabot sa P1.5M.  Hindi pa umano malaman kung magkano ang halaga ng marijuana na kabilang din sa laman ng limang paketeng na kuha mula sa isang warehouse sa NAIA.  Galing umano ang mga bagahe sa iba't ibang bansa, kabilang na ang Thailand at Pakistan.  Nakatakda umanong i-deliver ang mga droga sa mga consignee sa iba't ibang bahagi ng bansa.  Patuloy ang imbestigasyon ng mga awtoridad sa natuklasang mga kontrabando sa loob ng NAIA.",Nasabat ng mga awtoridad sa Ninoy Aquino International Airport ang tinatayang  mahigit P15 million halaga ng mga ilegal na droga mula sa isang warehouse ng paliparan.,"Oktubre 4, 2018 11:14am GMT+08:00",https://www.gmanetwork.com/news/balitambayan/balita/670067/mahigit-p15m-halaga-ng-droga-nasamsam-sa-naia/story/
"Senatorial lineup ng LP, malalaman sa October 9","Inihayag ni Senador Francis Pangilinan na malalaman sa Oktubre 9, kung sinu-sino ang magiging pambato ng Liberal Party sa senate race sa 2019 mid-term elections.  Sa Oktubre 11 magsisimula ang paghahain ng certificate of candidacy ng mga kakandidato sa darating na halalan.  ""We're looking at ensuring na 'yung resources natin ay mabibigyan talaga ng prayoridad 'yung quality candidates, so it may not necessarily be a full slate,"" sabi ni Pangilinan, presidente LP, sa ulat ni Tina Panganiban-Perez sa GMA News ""Unang Balita"" nitong Huwebes.  Tatlong pangalan pa lang ang naunang inanunsyo ng LP na magiging kandidato nila sa pagkasenador na sina Sen. Bam Aquino, dating Deputy Speaker Lorenzo ""Erin"" Tañada III, at De La Salle University College of Law Dean Jose Manuel ""Chel"" Diokno.  Sa mga naunang lumabas na ulat, sinasabing ikinukonsidera ng LP sa kanilang hanay sina Magdalo party-list Representative Gary Alejano, dating Solicitor General Florin Hilbay, election lawyer Romulo Macalintal, dating Senador Mar Roxas, dating Bangsamoro Transition Commission member Samira Gutoc-Tomawis, at dating Akbayan party-list Representative Barry Gutierrez.  Nasa listahan din ng LP sina dating Chief Justice Maria Lourdes Sereno, gayundin sina Dingdong Dantes at Agot Isidro. Gayunman, nagpahayag na ang tatlo na wala silang plano na kumandidato.  Samantala, kabilang naman sa listahan ng administration party PDP-Laban na magiging pambato sa senate race sina Senator Aquilino ""Koko"" Pimentel III, Bureau of Corrections chief Ronald ""Bato"" dela Rosa, Special Assistant to the President Bong Go, Presidential Adviser on Political Affairs Francis Tolentino, presidential spokesperson Harry Roque, at mga kongresista na sina Dakila Cua, Monsour del Rosario at Sajid Mangudadatu.  Ikinukonsidera rin nila ang limang re-electionist senators na sina Cynthia Villar, JV Ejercito, Grace Poe, Sonny Angara and Nancy Binay.  ""Surveys show winnability, but in the PDP-Laban it's important that they also subcribe to our basic platform,"" sabi ni Pimentel.  Kaugnay nito, ikinukonsidera naman ng Hugpong ng Pagbabago, the regional party ni Davao City Mayor Inday Sara Duterte, ang kaprehong lineup ng PDP Laban's, at kasama sina Taguig Representative Pia Cayetano, Ilocos Norte Governor Imee Marcos, dating Senador Jinggoy Estrada, at media personality na si Jiggy Manicad. —","Inihayag ni Senador Francis Pangilinan na malalaman sa Oktubre 9, kung sinu-sino ang magiging pambato ng Liberal Party sa senate race sa 2019 mid-term elections.","Oktubre 4, 2018 4:55pm GMT+08:00",https://www.gmanetwork.com/news/balitambayan/balita/670113/senatorial-lineup-ng-lp-malalaman-sa-october-9/story/
"Undersecretary ng DOLE na si Maglunsod, sinibak ni Duterte","Sinibak ni Pangulong Rodrigo Duterte sa posisyon si Labor Undersecretary Joel Maglunsod, na dating miyembro ng militanteng grupong manggagawa na Kilusang Mayo Uno (KMU).  Sa ulat ni Tuesday Niu sa ""Dobol B sa News TV"" nitong Miyerkules, sinabing ginawa umano ni Duterte ang anunsiyo sa pagsibak kay Maglunsod sa talumpati nito sa harap ng mga rebel returnee sa Catarman, Northern Samar nitong Martes.  Sa naturang talumpati, binanggit umano ni Duterte na nakaapekto sa ekonomiya ng bansa ang mga isinasagawang labor strike.  “Joel Maglunsod pinaalis ko. Pinagbigyan ko sila noong bago ako,” anang pangulo.  “Eh ‘yung mga ideology niyo. Pero in the long run, gusto nila pati sila magdala ng gobyerno. Makipag-away ka sa akin, makipag-barilan ka tapos ngayon sabihin mo kasama tayo sa gobyerno, itong mga powers na ‘to. Kalokohan ‘yan,” dagdag ni Duterte.  Nakatalaga si Maglunsod bilang Undersecretary for Labor Relations ng Department of Labor and Employment (DOLE).  Kabilang siya sa apat na opisyal na inindorso ng ""makakaliwang"" grupo na itinalaga ni Duterte sa puwesto nang maging presidente ito noong June 2016.  Bukod kay Manlunsod, ang iba pang ""makakaliwa"" na nakakuha ng posisyon sa administrasyong Duterte ay sina dating Social welfare Secretary Judy Taguiwalo, dating Agrarian reform Secretary Rafael Mariano, at dating National Anti-Poverty Commission Secretary Liza Maza.  Kapwa hindi nakalusot sa Commission on Appointments (CA) sina Taguiwalo at Mariano, habang nagbitiw naman sa puwesto si Maza noong Agosto.  Ayon kay Maglunsod, hindi pa niya alam na naturang inanunsyo ni Duterte.  “Hindi ko alam ‘yon. I-check ko pa po,” anang opisyal.  Sa naturang talumpati, binatikos ni Duterte ang KMU dahil sa pangunguna umano sa mga manggagawa para magprotesta na nakakaapekto sa ekonomiya.  “Kung mag-strike sila nang mag-strike, sabihin mo sa kanila strike sila nang strike, they willl paralyze the economy. ‘Pag wala ng pera ang mga trabahante tapos magkagulo, mapipilitan ako. Ayaw ko. Pero kung papasukan na, huhulihin ko lahat ‘yang Mayo Uno,” anang pangulo.--","Sinibak ni Pangulong Rodrigo Duterte sa posisyon si Labor Undersecretary Joel Maglunsod, na dating miyembro ng militanteng grupong manggagawa na Kilusang Mayo Uno (KMU).","Oktubre 3, 2018 5:02pm GMT+08:00",https://www.gmanetwork.com/news/balitambayan/balita/669985/undersecretary-ng-dole-na-si-maglunsod-sinibak-ni-duterte/story/
"Batang naglalaro sa kalsada, nabundol at nagulungan ng tricycle","Nakunan ng dash-cam kung paano nabundol at nagulungan ng isang tricycle ang isang bata na nakikipagtaguan sa kaniyang kalaro sa panulukan ng Market Avenue sa Barangay Maybunga, Pasig City.    Sa ulat ni Emil Sumangil nitong Miyerkoles sa GMA News ""24 Oras,"" kinuwento ng YouScooper na si Mitch Velasco na biglang tumawid ang biktima matapos na magtago sa likod ng isang pickup truck nang makita ang kaniyang kalaro.  Sa kasamaang-palad, may tricycle na biglang sumulpot na nakabundol sa bata at tuluyang siyang nasagasaan.  ""I was thinking na modus siya, then suddenly may lumilitaw na bata doon sa gilid, then tumakbo siya. Parang tumawid siya doon sa kabilang side. Nagulat ako. Na-shock ako nung nagulungan siya ng tricycle,"" sabi ni Velasco.  Kaagad naman na dinala ang bata sa ospital ng nakasagasang tricycle driver na si Benito Marquez.  ""Ako ang driver. May kasalanan man o wala, pananagutan mo 'yan,"" sabi ni Marquez.  Sa kabutihang palad, putok lang sa labi ang tinamo ng biktima at nagka-ayos na ang magkabilang panig.  Ngunit ayon sa mga awtoridad, hindi raw talaga magiging ligtas ang lansangan para sa mga pedestrian kung hindi sabay na kikilos ang pamahalaan at publiko.  ""Unang una, 'Yung government, safe streets design, second is 'yung pagiging uneducated ng motor vehicle users at third, pagiging aware at educated ng non-motorized road users natin,"" ayon kay sabi ni Anton Sy ng Pasig City Transportation and Development and Management Office. --","Nakunan ng dash-cam kung paano nabundol at nagulungan ng isang tricycle ang isang bata na nakikipagtaguan sa kaniyang kalaro sa panulukan ng Market Avenue sa Barangay Maybunga, Pasig City.","Oktubre 3, 2018 11:05pm GMT+08:00",https://www.gmanetwork.com/news/balitambayan/balita/670031/batang-naglalaro-sa-kalsada-nabundol-at-nagulungan-ng-tricycle/story/
"Mahigit 100 na online sellers, nabiktima umano ng mga scammer","Hinikayat ng mga awtoridad ang publiko na maging mapagmatyag kapag nakikipag-transaksyon sa social media matapos mabiktima umano ng mga scammer ang mahigit 100 na online seller.    Ayon sa ulat ni Mariz Umali sa ""Balitanghali"" nitong Huwebes, inireklamo ng seller na si ""Ara"" ang nadiskubre niyang usapan umano ng ilang scammer sa online groups.  Sa loob lang daw ng kanilang online group na ginawa sana para mapadali ang pagbili at pagbenta ng mga kagamitan, mahigit 100 na raw ang nabiktima ng mga scammer.  Ikinuwento ni Ara ang iba't ibang modus na ginamit ng mga scammer sa pagbiktima sa kanilang mga miyembro.  ""May nagpi-picture po ng mga remittance tapos, 'yun po, wala pa po 'yung items na dumarating...Matalas 'yung bunganga po, nangutang sa ng paninga sa kasamahan ko po. Noong nakuha na niya 'yung loob ng tao, bingyan po siya pero ngayon di niya binabayaran.""  Dagdag nito, madali lang daw kasing makapasok ng mga scammer sa mga online group.  ""Hindi namin namalayan napasok na kami ng scammer na nag-aano po ng mga tinda-tinda rin po namin. Nag-click ka lang po sa group na 'yon makakapasok ka na po. Kunwari i-like po,"" kuwento niya.  Dahil natatakot na siya sa gagawin pa ng mga online scammer sa mga katulad niyang seller, naisumbong na raw ito ni Ara sa pulisya ngunit hindi naman sila natulungan.  Sinabi naman ng Philippine National Police- Anti-Cybercrime Group (PNP-ACG) na ngayon palang nakarating sa kanila ang impormasyon.  Nangako ang hepe ng PNP-ACG na si Chief Superintendent Marni Marcos na iimbestigahan nila ang reklamo. ""We will check 'yung mga Facebook accounts nila 'yung social media accounts nila and then we will try to exploit kung ano 'yung... who are these people behind these.""  Hinikayat naman ni PNP chief Director General Oscar Albayalde ang publiko na maghain pa ng mga reklamo laban sa mga online scammer.    ""Mag-request sila ng assistance sa atin then we can refer then sa ACG otherwise, kung hindi sila mag-complain, hindi natin malalaman 'yan,"" sabi ni Albayalde.--",Hinikayat ng mga awtoridad ang publiko na maging mapagmatyag kapag nakikipag-transaksyon sa social media matapos mabiktima umano ng mga scammer ang mahigit 100 na online seller.,"Oktubre 4, 2018 6:23pm GMT+08:00",https://www.gmanetwork.com/news/balitambayan/balita/670125/mahigit-100-na-online-sellers-nabiktima-umano-ng-mga-scammer/story/
P4.4M halaga ng hinihalang shabu nasabat sa buy-bust op sa Sampaloc,"Inaresto ng mga awtoridad ang isang babaeng suspek sa Sampaloc, Maynila nitong Martes ng gabi matapos itong mahulihan ng 650 grams ng hinihinalang shabu na may halagang P4.4 milyon.  Ang suspek ay nakilalang si Amelita Sabino, ayon sa ulat ni Vonne Aquino sa Unang Balita nitong Miyerkoles.  Sa ikinasang buy-bust operation pasado alas-siyete ng gabi, nakabili ang isang undercover agent ng P800,000 halaga ng shabu mula sa suspek.  Agad sinugod ng mga pulis ang suspek sa isang compound.  Nakuha mula sa suspek ang hinihinalang shabu at marked money.  Ayon sa mga awtoridad, hindi na bago sa kalakalan ng shabu ang suspek.  Big-time umano ang kanyang boss.  ""The Regional Drug Enforcement Unit and Manila Police District arrested the courier and drug pusher being utilized by a former ninja cop. So as you can remember PO2 Jolly Aliangan was arrested by NBI last May 26 of 2016 dito sa bahay na ito,"" ani National Capital Region Police Office chief Director Guillermo Eleazar.    si Aliangan, kasama ang kanyang asawang si Ronalie Aliangan at kamag-anak na si Jeffrey Gutierrez noong 2016 dahil umano sa pagbebenta ng ilegal na droga na nakumpiska ng NCRPO.  Itinanggi naman ni Sabino na siya ay nagbebenta ng ilegal na droga.  ""Hindi po ako nagbebenta. Inuutasan mag-deliver. Ngayon lang po malaki,"" sabi ng suspek.  Nahaharap sa reklamong paglabag sa Comprehensive Dangerous Drugs Act of 2002 ang suspek.","Inaresto ng mga awtoridad ang isang babaeng suspek sa Sampaloc, Maynila nitong Martes ng gabi matapos itong mahulihan ng 650 grams ng hinihinalang shabu na may halagang P4.4 milyon.","Setyembre 12, 2018 11:44am GMT+08:00",https://www.gmanetwork.com/news/balitambayan/balita/667447/p4-4m-halaga-ng-hinihalang-shabu-nasabat-sa-buy-bust-op-sa-sampaloc/story/
"Sasakyang nakatigil sa traffic light sa Pasay, inatake ng hinihinalang kawatan","Walang nagawa ang isang motoristang nakatigil sa traffic light sa Pasay City dahil ""red"" ang ilaw nang tangkain ng isang lalaki na buksan ang trunk ng kaniyang sasakyan. Ang payo ng pulisya, huwag bababa kapag nalagay sa katulad na insidente.    Sa ulat ni Oscar Oida sa GMA News ""24 Oras"" nitong Huwebes, ipinakita ang video ng isang motorista habang hindi umuusad ang trapiko sa panulukan ng Edsa at Roxas Boulevard sa Pasay City.  Maya-maya lang, isang lalaki ang lumapit sa likuran ng isang SUV at pilit na binubuksan ang trunk ng sasakyan.  Hindi natitinag ang lalaki kahit binubusinahan na siya ng iba pang motorista.   Tinangka rin siyang atrasan ng driver ng sasakyan, at nilapitan pa ng isang rider.  Sa pagpipilit ng lalaki na buksan ang trunk, natanggal nito ang chrome garnish ng sasakyan.  Nakaalpas lang ang motorista nang mag-""go"" na ang traffic light at umalis na parang walang nangyari ang lalaki.  Ayon sa mga traffic enforcer sa lugar, mga kabataang-kalye na nanghahablot ang nakikita nila sa lugar pero kakaiba raw ang lalaki sa video.  ""'Yung pananamit niya maayos eh tapos pormal siya pumorma. 'Yung usually nakikita namin dito na bata madudungis ang itsura,"" ayon kay Danilo Monocay, Pasay City law enforcement.  Aminado naman ang ilang motorista na nangamba sila sa nakita sa ginawa ng lalaki sa video.  Gayunman, kapag nalagay sa katulad na sitwasyon, pinayuhan ng pulisya ang motorista na huwag basta lalabas ng sasakyan.  ""At the moment na ikaw ay bumaba ng iyong sasakyan, meron naman siyang mga kasama, it's either kukuha ng mga gamit mo sa loob or the worse 'yung kotse mo mismo ang kakanain,"" sabi ni Police Superintendent Gene Licud, ACOPA-Pasay PNP  Dagdag pa niya, ""Tingnan muna 'yung paligid kung merong pulis o traffic enforcer kahit 'di ka bumaba ng sasakyan kunin mo atensyon nila para lumapit sa iyo."" --","Walang nagawa ang isang motoristang nakatigil sa traffic light sa Pasay City dahil ""red"" ang ilaw nang tangkain ng isang lalaki na buksan ang trunk ng kaniyang sasakyan. Ang payo ng pulisya, huwag bababa kapag nalagay sa katulad na insidente.","Oktubre 4, 2018 10:03pm GMT+08:00",https://www.gmanetwork.com/news/balitambayan/balita/670149/sasakyang-nakatigil-sa-traffic-light-sa-pasay-inatake-ng-hinihinalang-kawatan/story/
"Imahe ng Birheng Maria, ginamit sa pagpuslit ng shabu","Naalarma ang Bureau of Customs (BOC) sa kakaibang paraan ng drug smuggling nang masabat nila ang isang kilo ng shabu na itinago sa likod ng isang imahe ng Birheng Maria.    Ayon sa ulat ni Jun Veneracion sa ""24 Oras"" nitong Huwebes, dumating sa NAIA galing Africa ang ""holy frame"" na siniksikan ng ilegal na droga.  Unang pagkakataon daw na gumamit ang mga smuggler ng religious item para magpasok ng shabu sa Pilipinas.  Ayon kay Customs Commissioner Isidro Lapeña, ""Ang ginamit ang frame ng ating Mama Mary and a very good concealment para sa shipment ng illegal drugs na shabu. Alam nila ang Pilipino, karamihan ay Katoliko.""  Sa kabuuan, aabot daw sa P15 million ang halaga ang nasabat nilang ilegal na droga na nakatago sa iba't ibang package.  Isang foot and calf massager ang ginamit para maipuslit ang isa pang kilo ng shabu mula Thailand.  Ilang sachet rin ng shabu ang isinilid sa loob ng mga sulat mula sa Amerika habang  marijuana naman ang nakita sa loob ng ilang gloves at jersey na nagmula rin sa bansa.  Kinumpiska rin ng mga awtoridad ang aabot sa 69,870 piraso ng Valium at Mogadon galing sa Pakistan. Ayon kay Gerald Javier ng Philippine Drug Enforcement Authority (PDEA), maaari itong gamitin bilang date rape drug.  Iniimbestigahan pa ng mga awtoridad kung sino ang totoong sender at consignee ng mga nasabat na package.  Ayon sa District Collection ng Port of NAIA na si Carmelita Talusan, ""Alam namin 'yung source of country na dapat namin bantayan. 'Tsaka kung ano ang weight, value, so it's combination of studying kung ano ang dokumento muna.""",Naalarma ang Bureau of Customs (BOC) sa kakaibang paraan ng drug smuggling nang masabat nila ang isang kilo ng shabu na itinago sa likod ng isang imahe ng Birheng Maria.,"Oktubre 4, 2018 8:50pm GMT+08:00",https://www.gmanetwork.com/news/balitambayan/balita/670144/imahe-ng-birheng-maria-ginamit-sa-pagpuslit-ng-shabu/story/
"Customer na tumanggi sa extra service, duguan nang sapakin ng masahista sa QC","Sugatan sa ulo ang isang customer na lalaki matapos siyang sapakin ng masahista sa spa na pinasukan niya sa Kamias Road sa Quezon City dahil tumanggi diumano siya sa extra service.  Sa ulat ni James Agustin sa GMA News ""Unang Balita"" nitong Huwebes, sinabing nangyari ang insidente ng hatinggabi, kung saan isinalaysay ng biktima sa pulisya na magpapamasahe lang sana siya nang isang oras sa halagang P250.  Ngunit agad na tinapos ng masahista ang pagmasahe, saka may inalok na extra service.  ""Hindi siya umabot ng one hour, 19 minutes lang. Sabi niya, 'Sir gusto mo ng extra service?' Sabi ko 'Hindi ako... i-massage lang.' Tapos 'yung nangyari sabi niya 'Sir tapos na tayo.' Pagtingin ko sa relo hindi pa naman umabot ng one hour,"" anang biktimang customer.  Dahil hindi pa umabot sa isang oras ang serbisyo ng masahista, nagpasiya ang customer na huwag bayaran ang buong P250 at P100 na lang ang ibayad.  Dito na ni-lock ng masahista ang pinto ng spa.  ""Paglabas ko, pilit akong lumabas sa pinto. Sinuntok niya ako rito kaya nagkadugo. Tapos tinulak ko siya tumakbo ako dito,"" sabi ng customer.  Tinungo ng pulisya ang spa at inabutan sa labas ang 26-anyos na masahista. Umamin siya sa pananapak sa customer, dahil ayaw nitong magbayad.  ""Tatakbuhan niya po kami. Eh siyempre kahit sino naman po sir tatakbuhan po 'yung bayad, siyempre nagpapa-massage po sir... Sorry po. Sorry po sir,"" sabi ng masahista.  Pinabulaanan ng katiwala ng spa na nagbibigay sila ng extra service.  ""Wala. Wala pong extra service dito. Kung mayroong extra service naman, kahit ano hindi naman maaano 'yun,"" ayon sa katiwala.  Hanggang sa estasyon ng pulisya, todo-hingi ng tawad ang masahista sa customer.  ""Sir, sorry po talaga sir. Patawarin mo na ako sir,"" anang masahista.  Ngunit nagpasiya ang customer na hindi na magsampa ng reklamo at pinabayaran na lang sa masahista ang gastos niya sa pagpapagamot.",Sugatan sa ulo ang isang customer na lalaki matapos siyang sapakin ng masahista sa spa na pinasukan niya sa Kamias Road sa Quezon City dahil tumanggi diumano siya sa extra service.,"Setyembre 13, 2018 1:50pm GMT+08:00",https://www.gmanetwork.com/news/balitambayan/balita/667608/customer-na-tumanggi-sa-extra-service-duguan-nang-sapakin-ng-masahista-sa-qc/story/
"'Di pagpapasok ng mga 'late' na estudyante sa isang eskwelahan sa QC, iimbestigahan ng DepEd ","Iimbestigahan ng Department of Education (DepEd) ang hindi umano pagpapasok ng isang paaralan sa Quezon City sa mga estudyante na na-'late' sa pagpasok.      Sa ulat ng GMA News TV ""Balitanghali"" nitong Miyerkoles, sinabi ni Education Secretary Leonor Briones na walang patakaran na pagbawalan ang mga na-""late"" na estudyante na hindi papasukin sa paaralan.    Nag-ugat ito matapos mapaulat na may mga mag-aaral sa isang paaralan sa Veterans Village na hindi umano pinayagang makapasok pa dahil sa pagiging ""late.""    Ayon kay Briones, natanggap na ng kagawaran ang reklamo tungkol sa naturang insidente at magpapalabas sila ng opisyal na pahayag kapag natapos na ang imbestigasyon.—",Iimbestigahan ng Department of Education (DepEd) ang hindi umano pagpapasok ng isang paaralan sa Quezon City sa mga estudyante na na-'late' sa pagpasok.,"Setyembre 12, 2018 5:31pm GMT+08:00",https://www.gmanetwork.com/news/balitambayan/balita/667505/di-pagpapasok-ng-mga-late-na-estudyante-sa-isang-eskwelahan-sa-qc-iimbestigahan-ng-deped/story/
"Piso, sumampa na sa P54 vs $1","Matapos ang ilang araw na tila pagsilip, tuluyan nang nakasampa sa P54 level ang palitan ng piso laban sa dolyar nitong Miyerkoles.  Sa transaksyon ng merkado, humina ng 19 na sentimos ang piso hanggang sa tuluyang magsara sa P54.13 vs $1, na huling nangyari noong 2005.  Sa harap ng patuloy na paghina ng piso, patuloy pa rin umano ang pagbenta ng foreign funds ng kanilang mga sapi [stocks] sa merkado,  ayon kay Manny Cruz, chief equity strategist ng Asiasec Equities Inc.    na sinasabing bunga ng pangamba ng US-China trade war,  lumalaking trade deficit ng bansa at mataas na inflation rate.  “This fueled further foreign selling. The foreign selling has been relentless amid the peso’s depreciation,” sabi ni Cruz. —","Matapos ang ilang araw na tila pagsilip, tuluyan nang nakasampa sa P54 level ang palitan ng piso laban sa dolyar nitong Miyerkoles.","Setyembre 12, 2018 6:30pm GMT+08:00",https://www.gmanetwork.com/news/balitambayan/balita/667515/piso-sumampa-na-sa-p54-vs-1/story/
"'Akyat-bahay' na umatake nang tanghali, gulpi ang inabot sa mga tao","Bugbog ang inabot ng isang kilabot umanong 'akyat-bahay' nang habulin siya at maabutan ng taumbayan. Ang suspek, nakasalubong pa ang nakatira sa bahay na kaniyang pinasok sa Quezon City.    Sa ulat ni Cesar Apolinario sa GMA News ""24 Oras"" nitong Miyerkoles, ipinakita ang kuha sa CCTV sa Barangay Gulod sa Quezon City noong Biyernes ng tanghali habang naglalakad sa kalye ang suspek na si Ferdinand Bonza.  Ilang saglit matapos pumasok sa gate ng isang compound, lumabas ang suspek na may sukbit na bag at laman ang cellphone, wallet at ibang gamit ng mga biktima.  Habang tumatakas, nakasalubong pa niya ang estudyanteng nakatira sa bahay na kaniyang pinasok.  Hindi pa nakalalayo si Bonza ay makikita na ang estudyante na tumatakbo at humihingi ng tulong para habulin ang suspek.  Sa dami ng tumugis kay Bonza, nasukol siya ng mga tao at doon na nagulpi.  Natigil lang ang pagbugbog sa kaniya nang dumating na ang mga awtoridad.  ""Pinilit po niyang buksan 'yung kandado ng bahay namin tapos noong pauwi ang kapatid ko nakita niya na lumabas mismo doon sa pinto,"" sabi ng biktimang si Jocelyn Castillo.  Tadtad ng pasa si Bonza, na napag-alaman na dayo lang lugar.  Nakuha sa kaniya ang lahat ng tinangay niya mula sa bahay ng biktima kabilang ang bag, cellphone, wallet at ibang gamit.  May nakuha rin na mga susi kay Bonza na pinaniniwalaang ginagamit niya sa pagnanakaw, at maging sa pagtangay sa motorsiklo.  ""May posibility rin na motornapping din 'yung pakay niya. Kasi nakakita tayo ng mga susi. Yung lock na gamit, 'yon 'yung nakakapagbukas ng mga pinto at nakakapagpa-start [ng motorsiklo],"" sabi ni Police Senior Inspector Randy Llanderal, PCP-2 Commander- QCPD Station 4.  Nasampahan na ng kasong robbery si Bonza at sumailalim na sa inquest pero tumanggi siyang magbigay ng pahayag.  Gayunman, nagbabalak daw ang biktima na iatras ang demanda dahil nakiusap daw ang pamilya ng suspek sa kaniya.  Pero hinikayat ng pulisya ang biktima na ituloy ang demanda.  ""We encourage na dapat i-pursue nila ang complaint kasi 'pag winithdraw nila ang complaint against doon sa mga nahuli na nating mga suspek uulit uli ng krimen 'yon, nanakawan ulit sila,"" payo ni Police Supt. Rossel Cejas, Station Commander-QCPD Station 4. --","Bugbog ang inabot ng isang kilabot umanong 'akyat-bahay' nang habulin siya at maabutan ng taumbayan. Ang suspek, nakasalubong pa ang nakatira sa bahay na kaniyang pinasok sa Quezon City.","Setyembre 12, 2018 11:32pm GMT+08:00",https://www.gmanetwork.com/news/balitambayan/balita/667564/akyat-bahay-na-umatake-nang-tanghali-gulpi-ang-inabot-sa-mga-tao/story/
Liquor ban pinatupad sa Isabela bilang paghahanda sa bagyong Ompong,"Ipinagbawal muna sa Isabela ang pag-inom at pagbenta ng alak bilang paghahanda sa posibleng panananalanta ng bagyong Ompong, para maiwasan ang pagkasawi ng mga residente sa kanilang paglikas.  Inaasahang bumagsak ang bagyo sa Cagayan sa Sabado.  Sa ulat ni Chino Gaston sa GMA News ""Unang Balita"" nitong Huwebes, sinabing inilabas ang pagbabawal dahil noong mga nakaraang bagyo, may namatay na ilang residente dahil sila ay nakainom umano.  Bukod sa real time monitoring ni Ompong at weather forecast, maaga nang idineploy (deploy) ng Provincial Disaster Risk Reduction and Management Office ang mga rescue personnel at relief goods sa mga flood prone areas sa northern Isabela.  Ipinagbawal na rin ni Isabela Governor Bodgie Dy III ang paglalayag ng mga barko.  Samantala sa Aparri, Cagayan na posibleng daanan ng bagyo, inilatag na ang evacuation plan at pamimigay ng relief goods ng lokal na pamahalaan.  Ipinagbawal na ang pagpalaot sa mga coastal towns ng Palanan, Divilacan, Maconacon at Dinapigue simula Miyerkoles.  Naghanda na rin ang mga taga-Abra, na tinalian ang kanilang bubong para hindi matangay ng malakas na hangin.  Siniguro na ang kahandaan ng mga bangka, sasakyan, mga rescue equipment, at mahigit siyam na libong relief goods na ipapamahagi sa mga masasalanta.","Ipinagbawal muna sa Isabela ang pag-inom at pagbenta ng alak bilang paghahanda sa posibleng panananalanta ng bagyong Ompong, para maiwasan ang pagkasawi ng mga residente sa kanilang paglikas.","Setyembre 13, 2018 3:36pm GMT+08:00",https://www.gmanetwork.com/news/balitambayan/balita/667626/liquor-ban-pinatupad-sa-isabela-bilang-paghahanda-sa-bagyong-ompong/story/
Kapuso Foundation tumatanggap na ng mga donasyon para sa relief goods,"Ang GMA Kapuso Foundation Operation Bayanihan ay tumatanggap na ng mga donasyon ng relief goods para sa masasalanta ng Typhoon Ompong.  Maaaring i-donate ang mga sumusunod na bagay:  Sumusunod ang Kapuso Foundation sa six-month expiry rule para sa mga relief goods.  Tatanggapin lamang ng Kapuso Foundation ang mga donasyon kung ang expiry date ng mga ito ay higit sa anim na buwan mula sa pagtanggap.  Maaari ring magpadala ng monetary donations sa  Metrobank, BDO, UCPB, PNB at Cebuana Lhuillier.  Bumisita sa   para sa mga detalye.  Maaaring dalhin ang relief goods sa Kapuso Foundation Office sa Samar Ave. corner GMA Network Drive, Diliman, Quezon City o kaya sa Kapuso Foundation Warehouse sa #366 GMA Compound, Barangay Culiat, Tandang Sora, Quezon City.  Maaari ring magbigay ng direct cash donations sa Kapuso Foundation Office, kung saan makakakuha ng resibo ang mga magdo-donate.",Ang GMA Kapuso Foundation Operation Bayanihan ay tumatanggap na ng mga donasyon ng relief goods para sa masasalanta ng Typhoon Ompong.,"Setyembre 13, 2018 5:03pm GMT+08:00",https://www.gmanetwork.com/news/balitambayan/balita/667642/kapuso-foundation-tumatanggap-na-ng-mga-donasyon-para-sa-relief-goods/story/
"Babaeng ayaw makipagbalikan, pinagsasaksak ng dating nobyo ","Walong saksak ang tinamo ng isang babae mula sa kaniyang dating kinakasama na patay na patay pa rin sa kaniya at gustong makipagbalikan sa Maynila.    Sakabila ng mga tinamong saksak sa kamay, likod, braso at mukha, himalang nakaligtas ang biktima sa krimen na nangyari sa Quiapo, Maynila.  Sa ulat ni Marisol Abdurahman sa GMA News ""Unang Balita"" nitong Huwebes, makikita sa CCTV ang biktima na nakaupo nang biglang lapitan at undayan ng saksak ng suspek na si Niño Linsangan.  ""Lumapit siya. Nakikipagbalikan sa akin,"" sabi ng biktima.  Ayon sa biktima, tumanggi siyang makipagbalikan na kay Linsangan kahit pa sinabi nito na mahal na mahal pa rin siya.  ""Bigla po siyang tumayo tapos sinabihan n'ya akong oras ko na. Pagbalik niya bigla niya po akong pinagsasaksak,"" patuloy ng biktima.  Nakatakbo naman si Kim pero sinundan pa rin siya ni Lansangan.  Naniniwala ang biktima na gusto talaga siyang patayin ng dating nobyo dahil patuloy ang ginawang pananakit sa kaniya kahit nagmamakaawa na siya hanggang sa bumagsak siya at saka tumakas ang suspek.  Ayon sa barangay kagawad na si Jay Dowell, nakita nila ang duguang biktima na kaagad nilang dinala sa ospital.  Hindi naman nila naabutan ang suspek na sumakay sa jeep nang tumakas.  Pinaghahanap na ngayon ang suspek na kasama umano sa drug watchlist at dati na ring nasangkot sa pambubugbog. --",Walong saksak ang tinamo ng isang babae mula sa kaniyang dating kinakasama na patay na patay pa rin sa kaniya at gustong makipagbalikan sa Maynila.,"Setyembre 13, 2018 4:13pm GMT+08:00",https://www.gmanetwork.com/news/balitambayan/balita/667635/babaeng-ayaw-makipagbalikan-pinagsasaksak-ng-dating-nobyo/story/
"Matandang hirap maglakad, nasagasaan ng SUV na may ilegal commemorative plate","Isang 75-anyos na lolo ang nasawi matapos siyang masagi at dahan-dahan na masagasaan ng isang SUV sa Pateros. Ang suspek, ilegal na gumagamit pa ng commemorative plate sa kaniyang sasakyan.      Sa Ivan Mayrina sa GMA News ""24 Oras"" nitong Huwebes, makikita sa kuha ng CCTV ng Barangay Sto Rosario Silangan noong gabi ng Setyembre 3, ang biktimang si Raymundo Mira, na nakatayo sa pasukan ng subdibisyon.  Hindi nagtagal, dumating ang SUV na minamaneho ni Nelson Mabini at papasok sa subdibisyon.  Makikita naman si Mira na gumigilid para makadaan ang SUV pero hirap siyang maglakad. Hindi pa man tuluyang nakakatabi ang biktima, dahan-dahan nang umusad ang SUV at nasagi ang matanda, at dalawang beses na nagulungan.  Mapapansin din na sandaling tumigil ang SUV pero umalis din at hindi tinulungan ang matanda na nakahandusay na sa gilid ng gate.  Naitakbo pa sa ospital si Mira pero pumanaw daw makalipas ang ilang oras dahil sa matinding pinsala na tinamo umano sa dibdib.  Inabutan naman ng mga humabol na residente ang suspek na nakaparada sa tapat mismo ng bahay ng kapatid ng biktima.  Nagpunta raw sa lugar si Mabini dahil may papasyalan umanong kaibigan at sinabing nasagi lang niya ang matandang biktima.  ""Hindi sagi. Sabi ng doktor kasi durog to eh, durog ang dibdib kaya ang nangyari malala ang tama,"" sabi ni Rodrigo Mira, kapatid ng biktima.  Paliwanag pa umano ng suspek nang arestuhin na ng mga pulis, masyado raw natuon ang kaniyang atensyon sa pag-iwas sa construction sa kaliwang bahagi ng kalsada kaya hindi na niya namalayang may nasagasaan siya kaya dumiretso na lang.  Nasampahan na ng reklamong reckless imprudence resulting in homicide si Mabini pero nakalaya matapos magpiyansa.  Naiwan naman sa kostudiya ng pulisya ang SUV bilang ebidensya.  Sinubukan ng GMA News na makuha ang panig ni Mabini pero hindi sila sumagot sa mga text at tawag.  Desidido ang pamilya ng biktima na ituloy ang kaso laban kay Mabini at nais nilang maging murder ang asunto at hindi homicide.  Bukod sa pagkamatay ni Mira, dagdag pa sa kasong kakaharapi ni Mabini ang ilegal na paggamit ng commemorative plate na may nakalagay na ""prosecutor.""  ""Hindi naman siya prosecutor. Para makaiwas sa coding,"" sabi ni P/Senior Superintendent Julius Coyme, hepe ng Pateros police.-- FRJ, GMA News","Isang 75-anyos na lolo ang nasawi matapos siyang masagi at dahan-dahan na masagasaan ng isang SUV sa Pateros. Ang suspek, ilegal na gumagamit pa ng commemorative plate sa kaniyang sasakyan.","Setyembre 13, 2018 10:54pm GMT+08:00",https://www.gmanetwork.com/news/balitambayan/balita/667697/matandang-hirap-maglakad-nasagasaan-ng-suv-na-may-ilegal-commemorative-plate/story/
"Isa pang korte sa Makati, 'di rin naglabas ng arrest warrant vs Trillanes","Hindi rin naglabas ng arrest warrant at hold departure order ang Makati Regional Trial Court Branch 150 nitong Biyernes laban kay Senador Antonio Trillanes IV.  Sa halip, inatasan ni Judge Elmo Alameda ang Department of Justice (DOJ) na magsumite sa loob ng limang araw ng kanilang komento kaugnay sa oposisyon sa inihain nilang petisyon na magpalabas ang korte ng arrest warrant at HDO laban kay Trillanes, ayon sa ulat ni Nimfa Ravelo sa ""Dobol B sa News TV.""  Kapag naisumite na ng DOJ ang komento, bibigyan din ng pagkakataon ang kampo ni Trillanes na sagutin naman ito.  Una rito, hindi rin nagpalabas ng arrest warrant ang Makati RTC Branch 148 laban kay Trillanes. Sa halip, inatasan ang magkabilang kampo ng dagdag pang komento kaugnay sa hiling ng DOJ, na tinututulan naman ng kampo ng senador.  Ang Branch 148 ang dating duminig sa coup d’etat case laban kay Trillanes, noong Navy officer pa ang huli at nasangkot sa mga pag-aaklas laban sa Arroyo administration.  Samantala, ang Branch 150 naman ang humawak sa kasong rebelyon ni Trillanes.  Pero nabasura ang mga kaso matapos pumasok sa amnestiya si Trillanes na ibinigay ni dating Pangulong Benigno Aquino III noong 2010. Gayunman, nagpalabas ng proklamasyon si Pangulong Rodrigo Duterte noong nakaraang linggo na nagpapawalang-bisa sa amnestiyang ibinigay kay Trillanes.  Kinuwestiyon ng kampo ni Trillanes sa Korte Suprema ang legalidad ng proklamasyon ni Duterte at iginiit na sinunod niya ang proseso sa pagkuha ng amnestiya at hindi ito maaaring pawalang-bisa ng proklamasyon.  Kamakailan lang, naglabas ng desisyon ang Korte Suprema na ipinauubaya nito sa mababang korte ang pagdinig sa detalye ng mga kaso ni Trillanes at pagpapalabas ng arrest warrant. Pero pinagkokomento pa rin nila ang pamahalaan tungkol sa petisyon ni Trillanes na kumukuwestiyon sa legalidad ng proklamasyon.—",Hindi rin naglabas ng arrest warrant at hold departure order ang Makati Regional Trial Court Branch 150 nitong Biyernes laban kay Senador Antonio Trillanes IV.,"Setyembre 14, 2018 2:35pm GMT+08:00",https://www.gmanetwork.com/news/balitambayan/balita/667748/isa-pang-korte-sa-makati-di-rin-naglabas-ng-arrest-warrant-vs-trillanes/story/
"Ilan pang video ng pananakit ng mga batang lansangan sa pasahero ng jeep, lumutang ","Lumabas sa social media ang ilan pang video na makikita ang ilang kabataan na nanlilimos sa mga pampasaherong sasakyan pero pilit na kinukuha ang gamit ang ilang biktima sa Macapagal Avenue sa Pasay City.    Sa ulat ng GMA News ""Unang Balita"" nitong Biyernes, sinabing ang mga bagong video ay kuha mismo sa loob ng jeep na pinasok ng mga bata.  Madidinig sa video na nagbabanta pa ang mga bata sa pasahero na kanilang inaagawan ng gamit at sinaktan.  Ayon sa uploader ng mga video, nagulat sila nang biglang umaray ang isa sa mga batang pasahero nung huminto ang kanilang sinasakyan.  Mula sa labas, sinubukan umanong hablutin ng isa sa mga batang kalsada ang pagkaing dala ng batang pasahero. Nang hindi nakuha, pumasok ang mga bata sa jeep at saka sapilitang kinukuha ang pagkain pero hindi ibinigay ng pasahero.  Dahil dito, sinabutan at sinuntok ng mga batang lansangan ang pasahero, pati ang iba pa niyang kasama.  Nandura at nagsaboy pa sila ng softdrinks sa loob ng jeep.  Dahil sa takot, napaiyak na lang mga batang pasahero.  Sabi ng uploader, gusto sana nilang tulungan ang bata pero sinabihan sila ng jeepney driver na huwag nang makialam dahil baka mas dumugin pa sila.  Nahuli na umano ang lima sa mga batang pasaway. --",Lumabas sa social media ang ilan pang video na makikita ang ilang kabataan na nanlilimos sa mga pampasaherong sasakyan pero pilit na kinukuha ang gamit ang ilang biktima sa Macapagal Avenue sa Pasay City.,"Setyembre 14, 2018 5:27pm GMT+08:00",https://www.gmanetwork.com/news/balitambayan/balita/667768/ilan-pang-video-ng-pananakit-ng-mga-batang-lansangan-sa-pasahero-ng-jeep-lumutang/story/
"Matanda, kinaladkad palabas ng jeep ng mga batang kalye para  agawan ng gamit","Kahabag-habag ang sinapit ng isang matandang lalaki na kinaladkad palabas ng pampasaherong jeep at pilit na inaagawan ng gamit ng ilang batang kalye sa Maynila.    Sa video na kuha ni YouScooper Nathaniel Jamolin, sinabi nito na nangyari ang insidente sa Taft Avenue, Pedro Gil nitong Biyernes ng hapon, September 14, 2018.  Makikita sa video na dinumog ng mga kabataan ang isang jeep na nakatigil. Maya-maya lang, lumabas na ang mga kabataan na nasa loob at hinahatak ang matanda na todo-protekta sa hawak niyang gamit.  Nagtulong-tulong pa ang mga batang kalye na maitumba ang matanda pero hindi niya binitawan ang kaniyang gamit at pilit siyang nanlaban.  Hindi na nalaman kung ano ang nangyari sa matanda at mga kabataang pasaway.  Nanawagan si Nathaniel na matugunan ng mga kinauukulan ang naturang pananakit ng mga batang kalye na kunwaring nanlilimos pero nananakit na sa mga pasahero.  Hindi ito ang unang pagkakataon na nakunan ng video ang pag-atake ng mga batang kalye sa mga pasahero ng jeepney.  Kamakailan lang, ilang batang pasahero ng jeep sa Macapagal Avenue sa Pasay City ang inatake rin ng batang kalye.  ( :  )  Gayunman, hindi pa malinaw kung parehonh grupo ng mga kabataan ang umatake sa matandang lalaki sa Pedro Gil. --",Kahabag-habag ang sinapit ng isang matandang lalaki na kinaladkad palabas ng pampasaherong jeep at pilit na inaagawan ng gamit ng ilang batang kalye sa Maynila.,"Setyembre 14, 2018 6:19pm GMT+08:00",https://www.gmanetwork.com/news/balitambayan/balita/667776/matanda-kinaladkad-palabas-ng-jeep-ng-mga-batang-kalye-para-agawan-ng-gamit/story/
"P500K, inalok na pabuya ng gobyerno para madakip si Peter Lim","Nag-alok ang pamahalaan ng P500,000 na pabuya sa sinumang makapagbibigay ng impormasyon sa kinaroroonan ng suspected drug lord na si Peter Go Lim, ayon kay Justice Secretary Menardo Guevarra.  Sa ipinadalang mensahe ni Guevarra sa mga mamamahayag, sinabi nito na ang cash reward ay ibibigay ""provided that such information will lead to the actual arrest of Lim.""  Noong nakaraang Agosto, nagpalabas ng arrest order ang Makati Regional Trial Court laban kay Lim kaugnay sa kasong may kaugnayan sa pagtutulak umano ng droga.  Nagbabala rin si Guevarra sa sinumang nagtatago o nagkakanlong kay Lim.  “Persons coddling Peter Lim will be prosecuted for obstruction of justice and punished accordingly,” anang kalihim.  Sa isang pahayag noong  August 22, sinabi ng abogado ni Lim na hindi niya alam kung nasaan ang kaniyang kliyente.  Hindi na raw nakipag-ugnayan sa kaniya si Lim mula nang maisampa ang kaso.  Ginawa ng abogado ang pahayag dalawang araw matapos mabigo ang mga pulis na isilbi kay Lim ang arrest warrant nang puntahan sa kaniyang mga bahay sa Barangay Banilad at Barangay Mabolo sa Cebu City.—","Nag-alok ang pamahalaan ng P500,000 na pabuya sa sinumang makapagbibigay ng impormasyon sa kinaroroonan ng suspected drug lord na si Peter Go Lim, ayon kay Justice Secretary Menardo Guevarra.","Setyembre 14, 2018 7:38pm GMT+08:00",https://www.gmanetwork.com/news/balitambayan/balita/667788/p500k-inalok-na-pabuya-ng-gobyerno-para-madakip-si-peter-lim/story/
"Lola, naiyak na sa kanilang sitwasyon sa pagpila sa NFA rice na mabilis maubos","Hindi naiwasan ng ilang pumila para makabili ng murang NFA rice na uminit ang ulo matapos silang maubusan sa Masinloc Public Market sa Zambales. Ang isang lola, napaiyak na lang dahil sa kanilang sitwasyon.    Sa ulat ni Saleema Refran sa GMA News ""24 Oras"" nitong Biyernes, sinabing umikot na ang pila sa nasabing pamilihan dahil sa dami ng nais na makabili ng murang bigas ng National Food Authority.  Marami sa mga mamimili ang ilang oras nang nakapila para makabili ng bigas na limitado lang sa tig-tatlong kilo dahil mabilis maubos.  Dahil 20 kaban lang ang supply ng nag-iisang retailer na nagbenta ng NFA rice sa araw na ito, may mga hindi na nakabili kaya hindi naiwasan na may uminit ang ulo.  ""Nagsabi na kami kanina. Binilang na ang tao. Tama na,"" anang tindera.  Paliwanag naman ng market attendant, ""Hindi natin masisisi ma'am kasi 'yan lang po ang dumarating na bigas.""  Pero iginiit ng isang bumibili na dapat nagbigay ng stubs ang tindera para hindi umaasa at hindi pumila ang iba.  ""Ganito ang sinasabi ko, kung may stub. 500 stubs kahit dalawang kilo ang binibigay, maabutan ka ng stub, wala nang stub, uuwi na 'yung mga tao,"" giit ng mamimili.  Si lola Esminia Sermenio, hindi mapigilang maluha sa kanilang kahabag-habag na sitwasyon para makabili ng murang bigas para may makain.  ""Nakikita po namin 'yung kalagayan po ng mga ano namin, ganito nga po kahaba ang pila. Kaya nawawalan po kami ng... minsan nawawalan po kami ng pag-asa na makakakuha ng bigas,"" malungkot niyang pahayag.  May halong galit naman ang naramdaman ni Aling Lina Nabat na kasama rin sa mga pumili sa NFA rice.  ""Halos hindi pa kami kumakain para pumila lang kami dito. Kanina pa kami dito. Maski dalawang kilo lang. Kawawa ang mga anak ko,"" sigaw niya.  Paliwanag ng NFA retailer at may-ari ng tindahan na si Eddie Daet , sadyang limitado talaga ang suplay ng bigas at hindi raw nila alam kung kailan may darating.  Samantala sa bayan naman ng Sta. Cruz, pumipila naman sa mga ATM ang mga residente para maghanda ng pera sa gitna ng bagyo.  Sa Barangay Lipay Riverside, naghahanda na rin ang mga nakatira sa mga dikit-dikit na bahay na gawa sa kawayan at nakatuntong sa tubig.  ""Natakot ma'am pagdating ng malakas na hangin. Dito kasi ang alon dito sasampa sa bahay. Mamaya siguro kung merong utos lilikas na kami,"" sabi ng isang residente sa Brgy. Lipay Riverside.  Tinuluyan na rin ng ilang pamilya ang isang chapel.  Naghahanda na rin ang Barangay Pagatpat.  ""Kinakabahan madam. Kaso walang... Saan kami pupunta kung ganitong panahon nga nakakatakot... Lilipat na lang siguro sa may magagandang bahay,"" sabi ng isang ginang.  Nagbigay na ng babala ang mga rescue teams sa pre-emptive evacuation nang mag-iikot sa bayan, dahil may mga banta ng storm surge sa mga coastal barangay at flash floods at landslides sa iba pang lugar.  ""Hindi namin alam kung anong mangyayari sa magdamag kasi mahirap nang gagalaw 'pag nariyan na 'yung bagyo,"" ayon kay Vergel Misola, MDRRMO Sta. Cruz. --","Hindi naiwasan ng ilang pumila para makabili ng murang NFA rice na uminit ang ulo matapos silang maubusan sa Masinloc Public Market sa Zambales. Ang isang lola, napaiyak na lang dahil sa kanilang sitwasyon.","Setyembre 14, 2018 9:37pm GMT+08:00",https://www.gmanetwork.com/news/balitambayan/balita/667799/lola-naiyak-na-sa-kanilang-sitwasyon-sa-pagpila-sa-nfa-rice-na-mabilis-maubos/story/
"Mang Tani, nagbabala na 'wag maging kampante kapag dumaan na ang 'mata' ng bagyo","Inaasahang tatama ang ""mata"" o sentro ng bagyong ""Ompong"" mamayang madaling araw ng Sabado sa kalupaan ng Cagayan-Isabela area. Pero may paalala ang resident meteorologist ng GMA na si Nathaniel ""Mang Tani"" Cruz, hindi dapat maging kampante ang mga tao kapag dumaan ang mata ng bagyo.  Kung bakit, panoorin ang kaniyang paliwanag sa video na ito ng ""State of the Nation with Jessica Soho.""    --","Inaasahang tatama ang ""mata"" o sentro ng bagyong ""Ompong"" mamayang madaling araw ng Sabado sa kalupaan ng Cagayan-Isabela area. Pero may paalala ang resident meteorologist ng GMA na si Nathaniel ""Mang Tani"" Cruz, hindi dapat maging kampante ang mga tao kapag dumaan ang mata ng bagyo.","Setyembre 14, 2018 11:18pm GMT+08:00",https://www.gmanetwork.com/news/balitambayan/balita/667814/mang-tani-nagbabala-na-wag-maging-kampante-kapag-dumaan-na-ang-mata-ng-bagyo/story/
"Jackpot prize sa Ultra lotto 6/58, umabot na sa P600-M","Umabot na sa mahigit P600 milyon ang papremyo sa Ultra lotto 6/58 nitong Biyernes, Setyembre 14, 2018, pero wala pa ring mapalad na nanalo.  Sa website ng Philippine Charity Sweepstakes Office (PCSO), nakalagay na ang winning combination sa draw ng 6/58 ay 52-32-55-17-07-40, at may papremyong P601,502,936.  Noong nakaraang Pebrero pa nang may huling tumama sa 6/58 draw kung saan dalawang mananaya ang naghati sa premyong P331,971,464.  Samantala, wala ring tumama sa isa pang draw nitong Biyernes ng gabi na Mega lotto 6/45 na may winning combination na 24-10-45-01-16-42, at papremyong P9,725,107.--","Umabot na sa mahigit P600 milyon ang papremyo sa Ultra lotto 6/58 nitong Biyernes, Setyembre 14, 2018, pero wala pa ring mapalad na nanalo.","Setyembre 14, 2018 10:45pm GMT+08:00",https://www.gmanetwork.com/news/balitambayan/balita/667810/jackpot-prize-sa-ultra-lotto-6-58-umabot-na-sa-p600-m/story/
Ilang lugar sa Luzon nawalan ng kuryente — NGCP,"Naapektuhan na ng masamang panahon na dala ng Bagyong Ompong ang ilang transmission line ng National Grid Corporation of the Philippines (NGCP) sa northern at southern Luzon.  Batay sa latest advisory ng NGCP, alas 10:24 kagabi nang bumagsak ang linya ng Santiago-Cauayan 69kv line kung saan apektado ang mga customer ng Isabela 1 Electric Cooperative.  Naapektuhan na rin ang Gamu-Ilagan-Naguilian-Reina Mercedes-Cauayan 69kv Line na sumusuplay sa mga customer ng Isabela 1 at Isabela 2 Electric Cooperative.  Apektado rin ang Tuguegarao-Cabagan 69kv line na nagsusuplay ng kuryente sa Isabela 1 Electric Cooperative, Tuguegarao-Magapit 69kV Line-Cagayan 1 at Cagayan 2 electric cooperative, Magapit-Sta. Ana 69kV line Cagayan 2 Electric Cooperative at Famy-Comon 69kv line na nnagsusuplay ng kuryente sa Quezon 2 Electric Cooperative 2.  Nagpadala na ang NGCP ng line crew at nagsasagawa na ng ground patrol sa lugar para malaman ang pinsala ang pinsala sa kanilang mga pasilidad.",Naapektuhan na ng masamang panahon na dala ng Bagyong Ompong ang ilang transmission line ng National Grid Corporation of the Philippines (NGCP) sa northern at southern Luzon.,"Setyembre 15, 2018 3:21am GMT+08:00",https://www.gmanetwork.com/news/balitambayan/balita/667831/ilang-lugar-sa-luzon-nawalan-ng-kuryente-ngcp/story/
"4 na trabahador, nahuli umanong bumabatak ng shabu sa construction site sa QC","Pitong indibidwal ang arestado sa magkakahiwalay na operasyong kontra-droga ng Quezon City Police District.  Ayon sa ulat ni Vonne Aquino sa ""Balitanghali"" nitong Sabado, nahuli umano ang  apat na construction worker na bumabatak ng shabu sa isang construction site.  Nahuli raw sila ng isang safety officer at kaagad itong itinawag sa pulis.  Ayon sa informant: ""May mga nahuhulog eh so napilitan din kaming umakyat sa taas. Pagbukas namin nu'ng pinto, kasi plywood lang nakaharang eh, pagbukas namin, nakita namin sila na nagbabatak ng shabu.""  Nakuhanan ang mga suspek ng dalawang sachet ng hinihinalang shabu, limang sachet na may bakas pa ng hinihinalang shabu, at ilang piraso ng foil.  Iginiit ng isang suspek na kinilala bilang si Michael Dahonan , kakaumpisa lang niyang gumamit ng ilegal na droga.  ""Para ho sa trabaho,"" paliwanag ng suspek.  Ayon kay Chief Inspector Melchor Rosales, deputy operations chief ng QCPD Station 10, delikado mismo para sa mga suspek ang paggamit nila ng droga habang sila ay nasa constructon site.  ""Kasi puwede silang mahulog du'n pagka sobra na silang high doon sa pinagbabawal na droga,"" sabi ng opisyal.  Inaresto rin ng QCPD drug enforcement team ang tatlong magkakaibigan sa may NIA Road sa Barangay Piñahan.  Kinilala ang mga suspek bilang sina Justinne Sumooc at ang mga kasama niyang sina Edmon Asencio at Hilario Bejarin.  Nabilhan umano ng P300 halaga ng shabu ang suspek, ngunit itinanggi ni Sumooc na nagbebenta siya ng ilegal na droga.  Giit nito, ""Inabot lang sa'kin maam.""  Nahaharap ang mga suspek sa kasong paglabag sa Comprehensive Dangerous Drugs Act of 2002.  Ayo kay Chief Inspector Rosales: ""Lagi kaming nakakahuli ng pot session. So nakagawa kami ng plano para mahuli talaga 'yung nagbibigay ng ipinagbabawal na gamot du'n.""",Pitong indibidwal ang arestado sa magkakahiwalay na operasyong kontra-droga ng Quezon City Police District.,"Setyembre 15, 2018 6:46pm GMT+08:00",https://www.gmanetwork.com/news/balitambayan/balita/667887/4-na-trabahador-nahuli-umanong-bumabatak-ng-shabu-sa-construction-site-sa-qc/story/
Lalaki patay sa pamamaril sa Pasay City,"Patay ang isang lalaki sa pamamaril sa Pasay City nitong Sabado ng hapon.  Sa ulat ni Nimfa Ravelo sa Super Radyo dzBB, nangyari ang pamamaril sa isang kilalang coffee shop sa may Macapagal Boulevard malapit sa EDSA Extension.  Isang lalaki patay, matapos barilin sa harap ng isang kilalang coffee shop sa Macapagal Blvd, halos kanto ng Edsa Ext., Pasay City. | via     Ayon sa ulat, bago umalingaw-ngaw ang putok ng baril dakong alas-dos ng hapon, may dalawa umanong lalaking nakatayo malapit sa coffee shop.  Pagkatapos nito, nakita ang isa sa dalawang lalaking nakatayo bago ang pamamaril na mabilis na naglalakad palayo.  Nakita naman ang biktima, na nakasuot ng balck T-shirt at naka-jeans, na nakahandusay at duguan.  Inaalam pa ng mga awtoridad ang pagkakilanlan ng biktima.",Patay ang isang lalaki sa pamamaril sa Pasay City nitong Sabado ng hapon.,"Setyembre 15, 2018 4:14pm GMT+08:00",https://www.gmanetwork.com/news/balitambayan/balita/667873/lalaki-patay-sa-pamamaril-sa-pasay-city/story/
6 patay sa sunog sa Novaliches sa kasagsagan ng bagyong Ompong,"Anim na katao ang nasawi, kabilang ang mga miyembro ng isang pamilya, nang masunog ang isang commercial establishment na may 40 stalls sa Novaliches, Quezon City pasado hatinggabi nitong Sabado, sa kasagsagan ng pananalasa ng ng bagyong Ompong.  Sa ulat ni Vonne Aquino sa GMA News ""Balitanghali,"" sinabing tinupok ng apoy ang building sa General Luis St. na naglalaman ng mga ukay-ukay na damit, electronic gadgets, at iba pang gamit.  Umabot sa ikatlong alarma ang sunog, habang nirerekober ng mga bumbero ang mga bangkay ng mga biktimang naipit.  Kinilala ang mga nasawi na sina Kamal Direpusun, padre de pamilya; ina ng mga bata na si Norjannah Jappar; at mga anak nilang sina Abdulrahem Direpusun, 9-anyos; Salma Direpusun, 7-anyos; at Abdul Raman Direpusun, limang buwang gulang.  Nakuha rin ang isa pang bangkay, na hindi pa matukoy ang pagkakakilanlan.  Nagsimula ang sunog sa barber shop malapit sa entrance ng buong building kaya wala nang nalabasan ang mga biktima, ayon sa impormasyon ng BFP.  ""Ang sunog nag-umpisa sa harapang bahagi ng ukay-ukay... Front right side portion... Ang umpisa ng sunog du'n sa mismong dadaanan ng victims natin... Fire casualty dito sa ground floor bale apat 'yung nakuha natin at may dalawa sa taas,"" pahayag ni Fire Inspextor Rosendo Cabillan, chief investigator, QC-BFP.  Sinabi naman ng isang kaanak ng mga biktima na sa tindahan ng tsinelas natutulog ang pamilya dahil wala silang ibang bahay.  ""Lumaki na po yung apoy kaya hindi namin mapasukan,"" sabi ng lalaking kamag-anak.  Nagkaroon din ng komosyon dahil sa kagustuhan ng mga kaanak na kunin agad ang mga labi ng mga biktima kahit hindi pa ito nasusuri ng SOCO.  ""Nagkaroon ng commotion dahil nga sir doon sa ating Muslim brothers gusto agad nilang makuha ang nasawing kamag-anak, pinagbigyan naman natin,"" ayon pa kay Cabillan.  Patuloy ang BFP sa pag-imbestiga sa sanhi ng sunog at sa halaga ng pinsala.  Naapula ang sunog pasado 2:30 na ng umaga nitong Sabado.","Anim na katao ang nasawi, kabilang ang mga miyembro ng isang pamilya, nang masunog ang isang commercial establishment na may 40 stalls sa Novaliches, Quezon City pasado hatinggabi nitong Sabado, sa kasagsagan ng pananalasa ng ng bagyong Ompong.","Setyembre 15, 2018 5:38pm GMT+08:00",https://www.gmanetwork.com/news/balitambayan/balita/667877/6-patay-sa-sunog-sa-novaliches-sa-kasagsagan-ng-bagyong-ompong/story/
Magkaangkas sa bisikleta sa Parañaque nasagasaan ng oil tanker,"Nahuli-cam ang pagkasagasa ng isang oil tanker sa dalawang magkaangkas sa bisikleta sa Parañaque City.  Iniulat sa ""Balitanghali"" nitong araw ng Linggo na nakuhanan ng isang sasakyang makasunod sa oil tanker ang pangyayari.  Habang nakasunod ang sasaskyan na may dashcam sa tanker, biglang sumulpot sa gitna nila ang dalawang magkaangkas sa bisikleta.  Maya-maya pa, biglang nawala sa kuha ng dashcam ang dalawa. Nasagasaan na pala ng tanker.  Agad na huminto ang tanker at naitakbo sa ospital ang dalawa. Dinala naman sa police station ang driver ng tanker.",Nahuli-cam ang pagkasagasa ng isang oil tanker sa dalawang magkaangkas sa bisikleta sa Parañaque City.,"Setyembre 16, 2018 4:14pm GMT+08:00",https://www.gmanetwork.com/news/balitambayan/balita/667964/magkaangkas-sa-bisikleta-sa-para-ntilde-aque-nasagasaan-ng-oil-tanker/story/
"Palparan at 2 iba pa, hinatulan ng korte na nagkasala sa pagkawala ng 2 estudyante ng UP","Hinatulang ""guilty"" ng korte sa Bulacan si retired Army Major General Jovito Palparan Jr. at dalawang iba pa sa kasong kidnapping at serious illegal detention kaugnay sa pagkawala ng dalawang babaeng estudyante ng University of the Philippines noong 2006.  Sa ulat ni Jonathan Andal sa ""Dobol B sa New TV"" nitong Lunes, sinabing ang hatol ay iginawad ni Judge Alexander Tamayo ng Malolos Regional Trial Court Branch 15, kaugnay sa pagkawala nina Karen Empeño at Sherlyn Cadapan.  Naging emosyonal naman ang mga kaanak ng dalawang estudyante nang madinig nila ang hatol na ""reclusion perpetua"" laban kay Palparan at sa mga kapwa niya akusado na sina dating Lt. Col. Felipe Anotado at dating Staff Sgt. Edgardo Osorio.  Patuloy naman na pinaghahanap ang isa pang akusado na si Rizal Hilario.  Inatasan din ng korte ang mga akusado na magbayad ng danyos sa mga pamilya ng biktima ng tig-P100,000.  Ayon sa ulat, bahagyang nagkatensyon sa korte nang sigawan umano ni Palparan ng duwag si Judge Tamayo.  Kasama sa utos ng korte na ilipat si Palparan sa regular na kulungan mula sa kasalukuyan nitong piitan na Philippine Army headquarters sa Fort Bonifacio sa Taguig City.  ""We welcome the court’s decision to convict Palparan for the charges of kidnapping and serious illegal detention of disappeared University of the Philippines (UP) students Karen Empeño and Sherlyn Cadapan,"" saad sa pahayag ni Roneo Clamor, secretary general of human rights group Karapatan.  ""This is a step forward for justice, though partial for so long as Karen and Sherlyn remain missing and numerous other violations remain unresolved,"" dagdag niya.  Ikinagod din ni Justice Secretary Menardo Guevarra ang desisyon ng korte.  ""Justice may come a bit late, but it does come. Let's believe in that,"" sabi niya sa ipinadalang mensahe sa mga mamamahayag. —","Hinatulang ""guilty"" ng korte sa Bulacan si retired Army Major General Jovito Palparan Jr. at dalawang iba pa sa kasong kidnapping at serious illegal detention kaugnay sa pagkawala ng dalawang babaeng estudyante ng University of the Philippines noong 2006.","Setyembre 17, 2018 3:09pm GMT+08:00",https://www.gmanetwork.com/news/balitambayan/balita/668050/palparan-at-2-iba-pa-hinatulan-ng-korte-na-nagkasala-sa-pagkawala-ng-2-estudyante-ng-up/story/
"Pacquiao-Mayweather 2, malalaman ngayong linggo kung magkakatotoo","Inihayag ni Senador Manny Pacquiao na hindi lang si Floyd Mayweather Jr. ang nasa listahan ng posibleng susunod niyang makakalaban.  Sa panayam ng mga mamamahayag nitong Lunes, sinabi ni Pacquiao na malaki ang posibilidad ng rematch nila ni Mayweather pero wala pa umanong malinaw na detalye.  “Wala [pang detalye], magne-negotiate pa. Kapag bumalik siya, then puwede kami maglaban. Pinag-uusapan pa,” ayon sa tinaguriang Pambansang Kamao.  “There is a possibility, malaki. Gusto niyang bumalik e, gusto niyang agawin daw ang belt ko,” dagdag niya.    Ngayon linggo umano pag-uusapan ang detalye sa posibleng paghaharap muli nila ni Mayweather kung matutuloy.  “Ma-finalize na this week ‘yung fight, either Mayweather or somebody else, kung saan at kung kailan, anong date,” saad ni Pacquiao.  “Andyan si Amir Khan, Terence Crawford, Adrien Broner, marami namang posible,” dagdag pa ng senador.  Inamin ni Pacquiao na nagkaroon sila ng paunang pag-uusap ni Mayweather nang makita niya si Mayweather sa Japan at labis na natuwa umano ang mga tao nang makita silang magkasama.  “Nagkita kami sa Japan sa isang event. Maganda malaking laban ‘yan. ‘Yun lang nagtakbo kami ni Mayweather sa Japan e grabe na ang reaction ng fans,” kuwento ng mambabatas.  “Sabi niya ‘easy fight, easy fight.’ Sabi ko ‘let’s get it on and get back to the ring, we will fight. I have the belt’,” dagdag pa niya.  Kapag natuloy ang laban, ang kaniyang kaibigan na si Buboy Fernandez pa rin umano ang kaniyang magiging trainer.  Gayunman, ang buwan kung kailan siya muling lalaban ang isa sa mga masusing pag-uusapan dahil malabo umano siyang sumabak sa ring kapag mayroong sesyon ang Senado.  Nauna nang inihayag na posibleng sa Disyembre mangyari ang inaabangang Pacquiao- Mayweather 2.  “Pag-usapan ‘yung timing, ‘yung month, at ‘yung ibang kailangan at agreement, kondisyones,” pahayag ng senador. “Isa rin ‘yun [kailan ang laban] sa consideration natin na titingnan na hindi maapektuhan ‘yung trabaho natin. Maraming trabaho ngayon dito at may break naman ng October hanggang first week of November. Titingnan natin,”  Nangyari ang makasaysayang laban ni Mayweather at Pacquiao noong 2015.    Taong 2017 naman nang magretiro si Mayweather matapos niyang talunin sa boxing ang MMA fighter na si Conor McGregor.      —",Inihayag ni Senador Manny Pacquiao na hindi lang si Floyd Mayweather Jr. ang nasa listahan ng posibleng susunod niyang makakalaban.,"Setyembre 17, 2018 4:16pm GMT+08:00",https://www.gmanetwork.com/news/balitambayan/balita/668062/pacquiao-mayweather-2-malalaman-ngayong-linggo-kung-magkakatotoo/story/
"2 suspek sa pagnanakaw sa QC, napatay ng mga rumespondeng pulis na papuntang b-day party","Dalawang steward ng restobar ang ninakawan umano ng dalawang holduper na nakamotor sa Quezon City. Ang pulisya na tiyempong papunta sa kaarawan ng QCPD director, agad na nakaresponde at napatay ang mga salarin.  Sa ulat ni Bam Alegre sa GMA News ""Unang Balita"" nitong Martes, sinabing pinagnakawan ng mga salarin ang dalawang steward na naglalakad sa may Kalayaan Avenue.  ""Kaka-out lang po namin sa duty namin. Tapos naglalakad po kami. Sakto sa may tapat ng presinto po, may huminto pong naka-single na motor. Tapos 'yung isang nakasakay po, tumutok na po sa amin, sumigaw na ng ""Holdup 'to."" Pagkasigaw ng holdup, huminto po kaming dalawa. Tapos nu'ng sinabing kuhanin 'yung bag namin, binigay na po namin bag namin. Tapos nu'ng bag namin, nagtanong pa 'yung isa, 'yung cellphone daw po namin,"" ayon sa mga biktima.  Nagkataon namang may pulisyang dumaan sa lugar dahil sa kaarawan ni QCPD director Joselito Esquivel sa Camp Caringal.  Matapos nito, isinagawa ang hot pursuit operation at sa Road 10, Project 6 na napatay ang isa sa mga salarin.  Isinugod pa ang kasamahan niyang suspek sa ospital ngunit hindi na rin umabot nang buhay.  ""Napaengkuwentro 'yung pulis natin. 'Yung isa, nang matapos ang engkuwentro, may buhay pa, dinala sa ospital, but I was informed just now na 'yung dinala sa East Avenue ay patay na,"" ayon kay Senior Superintendent Joselito Esquivel, QCPD director.  Hindi pa natutukoy ang mga pangalan ng mga suspek.  Positibong natukoy sa crime scene ang mga tinangay na gamit ng mga biktima, kabilang ang bag at cellphone.","Dalawang steward ng restobar ang ninakawan umano ng dalawang holduper na nakamotor sa Quezon City. Ang pulisya na tiyempong papunta sa kaarawan ng QCPD director, agad na nakaresponde at napatay ang mga salarin.","Setyembre 18, 2018 12:53pm GMT+08:00",https://www.gmanetwork.com/news/balitambayan/balita/668171/2-suspek-sa-pagnanakaw-sa-qc-napatay-ng-mga-rumespondeng-pulis-na-papuntang-b-day-party/story/
"Grupo ng mga may kapansanan sa pandinig, nainsulto sa video nina Mocha at isa pang blogger","Binatikos ng Philippine Federation of the Deaf ang umano'y pang-iisulto nina Presidential Communications Assistant Secretary Mocha Uson at kasama niyang blogger dahil sa video na ginawa raw katatawanan ang sign language na ginagamit na paraan sa komunikasyon ng mga may kapansanan sa pandinig. Ang dalawa, humingi naman ng paumanhin.      Sa ulat ni Joseph Morong sa GMA News ""24 Oras"" nitong Lunes, ipinakita ang bahagi ng video post ni Uson na tila nagsa-sign language ang videoblogger na si Drew Olivar.  Pero ayon kay Carolyn Dagani, presidente ng PFD na mayroong 55 deaf organizations sa bansa, wala naman ibig sabihin ang ginagawa ni Olivar at tila may kasama pa umanong kabastusan.    ""They were making fun of our sign language. And then they were using gestures that were very, bastos na sex na nga 'yung ibang mga … sexual in nature 'yung ibang mga sina-sign nila. Tinawag na parang unggoy tapos making sounds. You know that's the deaf voice, that's our voice and they shouldn't make fun of that,""  ani Dagani, galit ang philippine federation of the deaf, grupo na binibuo ng 55 deaf organizations sa bansa.  Para naman kay Henry Perey, secretary, PFD, ang naturang video nina Uson ay nagbalik umano sa kaniyang alaala nang pang-iinsulto na naranasan noong bata siya.  ""It was very insulting. I've experienced dati 'no, nu'ng bata ako, growing up . We would talk to each other in the jeep through sign language tapos may mga tao na, lolokohin kami, they would make fun of our signing,"" saad niya.  Magpupulong daw ang grupo para pag-usapan kung ano ang hakbang na kanilang gagawin dahil may batas na nilabag sina Uson, partikular na ang Magna Carta for Persons With Disability.  Sa naturang batas, nakasaad sa Section. 39 na ipinagbabawal na gawing katatawanan, gayahin o kutyain sa pamamagitan ng panulat, salita o aksiyon ang mga person with disability.  Ang mapapatunayang nagkasala, maaarung pagmultahin nang hindi bababa sa P50,000 hanggang P100,000 o pagkakakulong na hindi bababa sa anim na buwan pero hindi sobra sa dalawang taon para sa unang paglabag.  Sa ikalawang paglabag, puwedeng multahan ng P100,000 hanggang P200,000 at pagkakakulong ng mula dalawang taon hanggang anim na taon.  ""As a government official she should know that, 'di ba? that she did a violation to a particular law,"" sabi ni Perey.  Sa magkahiwalay na video post, kapwa humingi ng paumanhin sina Uson at Olivar sa kanilang ginawa.  ""Humingi na po ng paumanhin si Andrew Olivar sa kaniyang pag-sign language na may pabiro. Gayunpaman, I take full responsibility sa ginawa ng aking radio show partner at kaibigan. Kaya po sa ating mga kapatid sa deaf community nawa’y tanggapin niyo po ang aking sorry. Please forgive me,"" sabi ni Uson.     Pero para kay Dagani, hindi sapat kahit mag-sorry si Uson.  ""Kasi sorry, tapos uulitin tapos, so-sorry lang ulit tapos uulitin na naman,""  ayon kay Dagani. --","Binatikos ng Philippine Federation of the Deaf ang umano'y pang-iisulto nina Presidential Communications Assistant Secretary Mocha Uson at kasama niyang blogger dahil sa video na ginawa raw katatawanan ang sign language na ginagamit na paraan sa komunikasyon ng mga may kapansanan sa pandinig. Ang dalawa, humingi naman ng paumanhin.","Setyembre 17, 2018 10:33pm GMT+08:00",https://www.gmanetwork.com/news/balitambayan/balita/668111/grupo-ng-mga-may-kapansanan-sa-pandinig-nainsulto-sa-video-nina-mocha-at-isa-pang-blogger/story/
"Dating brgy. chairman, pinasok sa bahay at pinagbabaril sa harapan ng mga anak","Patay ang isang dating barangay chairman matapos na pasukin ng mga lalaking naka-bonnet ang kanilang bahay at pagbabarilin siya sa harap ng kaniyang nagmamakaawang mga anak sa Pandacan, Maynila.    Sa ulat ni Cecil Villarosa sa GMA News ""Balitanghali"" nitong Martes, kinilala ang biktima na si Buanito Buan, na mahimbing umanong natutulog kasama ang mga anak ang biktima nang mangyari ang krimen.    Bago nito, nakita muna sa CCTV video ng barangay ang pagdating sa Ilang-Ilang Street ng mga salaring naka-bonnet na sakay ng tatlong motorsiklo pasado 2 a.m.    Apat na lalaki ang pumasok sa eskinita, samantalang nagsilbing lookout ang isang naiwan sa bungad.    Pagkaraan ng ilang minuto, lumabas na ang mga suspek at sumakay ng kanilang mga motorsiklo.    Narinig umano ng mga kapitbahay ang apat na putok ng baril mula sa bahay ni Buan.    Sabi ng isang residente, narinig pa niya na nagmakaawa ang mga anak ng biktima sa mga suspek bago narinig ang mga putok ng baril.    Ayon sa mga residente, mabait ang dating kapitan at walang nakaaway.    ""Narinig na lang namin may pumutok na isa, tapos nu'ng papalapit na kami sunud-sunod na tatlong putok na 'yung umano, kaya nagpunta na kami dito. Nagwawala na 'yung mga anak niya. Katabi niya 'yung mga anak niya natutulog,"" ayon sa isang saksi.    Sinabi pa nila na nakita na rin nilang umaaligid sa kanilang lugar ang mga lalaking naka-bonnet madaling araw noong Lunes ng nakaraang linggo.    Nahagip din ito ng CCTV at isasama sa imbestigasyon ng mga pulis.    Hindi na nagkomento ang pamilya ng biktima sa insidente. --","Patay ang isang dating barangay chairman matapos na pasukin ng mga lalaking naka-bonnet ang kanilang bahay at pagbabarilin siya sa harap ng kaniyang nagmamakaawang mga anak sa Pandacan, Maynila.","Setyembre 18, 2018 7:56pm GMT+08:00",https://www.gmanetwork.com/news/balitambayan/balita/668240/dating-brgy-chairman-pinasok-sa-bahay-at-pinagbabaril-sa-harapan-ng-mga-anak/story/
"Amang nailigtas mula sa landslide, nagdadalamhati dahil nasawi ang kaniyang mag-ina","Ikinuwento ng dalawang nakaligtas sa landslide ang trahediyang kanilang sinapit sa Itogon, Benguet. Nakaligtas man sila sa kamatayan, nagdadalamhati pa rin sila dahil sa pagkasawi ng mga mahal sa buhay at mga kaibigan.    Sa ulat ni Saleema Refran sa GMA News ""24 Oras"" nitong Martes, sariwa pa sa alaala ni Nestor Gabino, ang mga huling salita ng kaniyang 14-anyos na anak na si Hyacinth, na kasama niyang natabunan ng lupa noong Sabado.  ""'Yung tubig talagang malakas ang tubig. Nu'ng una mga bato saka 'yung susunod mga lupa,"" ayon kay Nestor.  Nailigtas si Nestor ng mga rumespondeng backhoe operators ng Benguet corporation. Nakuha rin ang kaniyang anak na si Hyacinth pero binawian din ng buhay sa ospital.  Kinabukasan, nakuha naman ang labi ng asawa niyang si Narcisa.  Utang na loob daw ni Nestor ang kaniyang buhay kina Ranier Baldazan at sa mga kasama niyang backhoe operator.  Ang tinutukoy ni Nestor na si Ranier, kasama rin sa nanganib ang buhay nang matabunan nang isa pang landslide habang sinasagip nila ang pamilya Gabino.  Ayon kay Ranier, 12 backhoe operators ang naghuhukay nang sandaling iyon nang mangyari ang hindi nila inaasahan na pagguho ng lupa.  ""Last na nakita ko sila na tumatakbo rin hanggang sa nahulog ako. Nauna 'yung ulo ko, sabi ko 'mamamatay na 'ata ako,"" kuwento niya.  Masuwerteng nasa itaas lang ang inooperate ni ranier na backhoe at hindi siya lubos na natabunan ng putik.  ""Nagsisigaw ako ng tulong, walang nakakarinig nu'ng una hanggang sa nu'ng tinanggal ko na 'yung bato parang may nabiyak dito (sa dibdib). Parang nabiyak kaya hindi na ako nakapagsigaw. Tinanggal ko lang 'yung bota ko para mas magaan na makapaglakad. Doon nakapaglakad ako hanggang sa taas,"" patuloy niya.  Nang makaligtas, hindi niya inakala na halos naubos ang kanilang grupo habang nagre-rescue ng ibang kasamahang natabunan ng putik.  ""Masakit din kasi oo nga nag-survive ako kaso nga 'yung mga kasamahan ko wala na rin,"" ani Ranier. ""Sa tingin ko sa kanila, mga nagbuwis ng buhay, mga bayani.""  Nagpapasalamat siya sa mga minero at rescuer na bumuhat sa kaniya ng ilang oras madala lang sa ospital. --","Ikinuwento ng dalawang nakaligtas sa landslide ang trahediyang kanilang sinapit sa Itogon, Benguet. Nakaligtas man sila sa kamatayan, nagdadalamhati pa rin sila dahil sa pagkasawi ng mga mahal sa buhay at mga kaibigan.","Setyembre 18, 2018 11:53pm GMT+08:00",https://www.gmanetwork.com/news/balitambayan/balita/668268/amang-nailigtas-mula-sa-landslide-nagdadalamhati-dahil-nasawi-ang-kaniyang-mag-ina/story/
"Leon sa Manila Zoo na nakitang tila nangingisay, posibleng na-stress lang umano","Nag-viral sa social media ang video ng isang leon na tila pangingisay sa sahig sa Manila Zoo na nakuhanan nitong Linggo. Ang naturang leon, mabuti na ang lagay at posibleng na-stress lang daw dahil sa bagyong Ompong, ayon sa pamunuan ng zoo.    Sa ulat ni JP Soriano sa GMA News ""24 Oras"" nitong Martes, makikita sa video na kuha ni Mark Christopher Lee ang tila pangingisay ng leon habang patagilid na nakahiga sa semento.  Dahil dito, nabahala si Mark at naghina na baka nagkaroon ng distemper disease ang hayop, isang uri ng virus na nakakaapekto sa mga hayop gaya ng malalaking pusa.  Tinag [tag] din ng netizen ang animal welfare group na PAWS at nanawagan na aksyunan ng Manila Zoo ang pangyayari.  May halos 800,000 views na ang video at nakatanggap din ng iba't ibang reaksyon mula sa netizens.  Napansin din ng ilan ang kapayatan o tila malnourished ng dalawang lioness o babaeng leon.  Dahil dito, nagtungo ang GMA News sa Manila Zoo upang suriin ang kalagayan ng leo na pinangalanang si Rapee.  Limang-taong-gulang na ang African lion na si Rapee, na dinatnang naglalakad at katatapos lang umanong kumain.  Sinabi naman ng mga beterinaryo ng Manila Zoo na hindi pa nila matukoy kung talagang nagka-seizure si Rapee dahil hindi na ito naulit.  Masigla at maayos naman din umano ang lagay ni Rapee, at nagpapahimas pa sa doktor nito.  Gayunman, ihiniwalay muna si Rapee sa ibang leon para isailalim sa obserbasyon nang dalawang linggo.  ""So ngayon wala naman akong nakikitang kakaiba sa kaniya so minomonitor namin siya round the clock. 'Yung mga animal keepers laging naka-standby to check kung talagang may nangyaring seizure. We took necessary measures para tingnan din, kinonfine namin siya dito sa service area,"" sabi ni Dr. Patrick Domingo, OIC Zoological Division, Manila Zoo.  Ayon kay Dr. Domingo, posibleng stressed si Rapee dahil sa malalakas na hangin nitong linggo dahil sa bagyo.  ""Nakakaapekto talaga 'yung sudden changes of climate and temperature,"" ayon pa kay Dr. Domingo.  Ang dalawang lioness naman na napansin sa kanilang kapayatan o pagka-malnourished, ipinakita rin ang kanilang kalagayan.  ""Itong dalawang lioness namin ay one and a half year old pa lang at hindi pa sila nade-develop. Definitely hindi nagkukulang 'yung kanilang mga pagkain at nutrisyon na binibigay sa kanila,"" ayon kay Atty. Jas Garcia, Director, Manila Zoo.  Ang Manila Zoo ay mayroong mahigit 630 hayop mula sa 86 na species, kabilang ang nag-iisang elepante sa bansa na si Mali.  Ang pamunuan ng zoo ay may 30 zookeepers at dalawang beterinaryo na sapat umano para tugunan ang pangangailangan ng mga hayop.--","Nag-viral sa social media ang video ng isang leon na tila pangingisay sa sahig sa Manila Zoo na nakuhanan nitong Linggo. Ang naturang leon, mabuti na ang lagay at posibleng na-stress lang daw dahil sa bagyong Ompong, ayon sa pamunuan ng zoo.","Setyembre 18, 2018 9:18pm GMT+08:00",https://www.gmanetwork.com/news/balitambayan/balita/668248/leon-sa-manila-zoo-na-nakitang-tila-nangingisay-posibleng-na-stress-lang-umano/story/
"2 sa 3 nalunod sa ilog sa Valenzuela, nakita na; matinding emosyon, bumuhos","Bumuhos ang matinding emosyon nang makita na ang mga labi ng dalawang bata na nalunod sa Tullahan River sa Valenzuela City.    Sa ulat ni James Agustin sa GMA News TV ""Balitanghali"" nitong Martes, sinabing unang lumutang ang bangkay ni Jillian Salud, 10-anyos, dakong 2:00 am.  Pagkaraan ng mahigit isang oras, ang bangkay naman ni Kerby Tejadilla, 10-anyos, ang nakita ng mga miyembro ng search and retrieval operation.  Labis ang pighati ng mga magulang nang dalawa bata nang kilalanin nila ang mga labi ng kani-kanilang mga anak.  Hinanap ang mga bata mula pa noong Linggo ng hapon matapos silang tangayin ng malakas na agos ng tubig habang naglalaro sa ilog.  Patuloy pang hinahanap ang isa pang biktima na si Rheniel Tejadilla.--",Bumuhos ang matinding emosyon nang makita na ang mga labi ng dalawang bata na nalunod sa Tullahan River sa Valenzuela City.,"Setyembre 18, 2018 3:54pm GMT+08:00",https://www.gmanetwork.com/news/balitambayan/balita/668195/2-sa-3-nalunod-sa-ilog-sa-valenzuela-nakita-na-matinding-emosyon-bumuhos/story/
"Drug pusher patay sa drug bust sa SJDM, Bulacan; 4 na iba natimbog","Patay ang isang drug pusher sa buy-bust operation sa Barangay Sto. Cristo, San Jose del Monte, Bulacan at kalaboso naman ang apat na iba pang aminadong drug pushers sa Navotas, ayon sa ulat ni Darlene Cay sa ""Unang Balita"" nitong Miyekules.  Ayon sa ulat, napatay si alyas Ronnel, na nagbenta ng P500 halaga ng shabu sa operatiba.  Pinaputukan umano ng suspek ang mga pulis kaya siya binaril at napatay. Nakuha mula sa kanya ang isang kalibre .48 na baril, at 13 sachets ng hinihinalang shabu.  Nakatakas naman ang tatlong gumagamit ng shabu na kasama ng suspek, na suspek din sa ilang isidente ng pagnanakaw.  Sa Navotas naman, nahuli ang mag-asawang Jessica Ensinas at Ardolfo Gutierrez, kasama ang dalawang kinilalang sila Michael de Jesus at Jerald Munares sa isang buy-bust operation.  Aminado ang mga probinsyanong suspek na nagbebenta sila ng shabu dahil sa hirap ng buhay at kawalan ng trabaho.  Mahaharap ang mga suspek, na nakuhanan ng kalibre .38 at 9mm na baril, sa kasong paglabag ng Republic Act 9165 o Comprehensive Dangerous Drugs Act of 2002 at illegal possession of firearms.","Patay ang isang drug pusher sa buy-bust operation sa Barangay Sto. Cristo, San Jose del Monte, Bulacan at kalaboso naman ang apat na iba pang aminadong drug pushers sa Navotas, ayon sa ulat ni Darlene Cay sa ""Unang Balita"" nitong Miyekules.","Setyembre 19, 2018 10:22am GMT+08:00",https://www.gmanetwork.com/news/balitambayan/balita/668301/drug-pusher-patay-sa-drug-bust-sa-sjdn-bulacan-4-na-iba-natimbog/story/
Payo ng obispo sa gobyerno: Gamitin sa wasto ang remittances,"Pinayuhan ng isang obispo ang pamahalaan na gamitin sa tamang paraan ang remittances ng mga OFW.  Pahayag ni Balanga Bataan Bishop Ruperto Santos, chairman ng Catholic Bishops Conference of the Philippines Episcopal Commission on Migrants and Itinerant People (ECMIP), ""OFW remittances are great help not only to their families but much more for our economy. With their sacrifices they sustain the financial needs of their families and of our country.""  Hinimok ng Obispo ang pamahalaan sa wastong paggamit ng pera ng bayan at ilaan sa mga proyektong makatutulong sa bawat mamamayan.  Pinaalalahanan din ng obispo ang pamilya ng mga OFW: ""In gratitude to them we have to take care of their hard earned money. The money should be spent wisely, for the real needs of the family, especially for schooling and food on the table,"" pahayag ni Santos sa Radio Veritas nitong Miyerkoles.  Ito umano ay pagpapakita ng pagpapasalamat sa mga mahal sa buhay na nagsusumikap sa ibayong dagat para matustusan ang pangangailangan ng pamilya.  Hinamon ng Obispo ang pamilya ng mga O-F-W na isipin ang sakripisyo at paghihirap ng kanilang mahal sa buhay sa ibang bansa bago gastusin ang perang ipinapadala.  Sa pinakahuling tala, tinatayang may sampung milyon ang bilang ng mga Overseas Filipino Workers sa iba't ibang bahagi ng daigdig.  Batay sa ulat ng Bangko Sentral ng Pilipinas tumaas ang personal remittances ng mga O-F-W sa buwan ng Hulyo na umabot sa $2.7 billion, mas mataas ng higit sa 4 na porsiyento kumpara noong 2017 sa kaparehong buwan.  Nilinaw ng BSP na ang ipinapadalang pera ng mga OFW ay nakatutulong sa paglago ng ekonomiya ng Pilipinas. At dahil dito, kinilala ni Bishop Santos ang malaking ambag ng mga OFW sa pag-unlad ng bansa.  Una nang kinilala ng Kaniyang Kabanalan Francisco ang mga OFW sa kaniyang pagbisita sa Pilipinas noong 2015 dahil sa malaking ambag nito sa ekonomiya ng bansa sa pamamagitan ng kanilang pagsusumikap sa maghanapbuhay sa ibang bansa.",Pinayuhan ng isang obispo ang pamahalaan na gamitin sa tamang paraan ang remittances ng mga OFW.,"Setyembre 19, 2018 12:56pm GMT+08:00",https://www.gmanetwork.com/news/balitambayan/balita/668326/payo-ng-obispo-sa-gobyerno-gamitin-sa-wasto-ang-remittances/story/
"Amang disabled, 'di hinayaan na 'di maisayaw sa debut ang anak ","Sa tulong ng saklay, naisayaw ng isang amang disabled ang kaniyang anak na nagdiwang ng ika-18 taong kaarawan, na isa sa mga mahalagang bahagi ng buhay ng mga nagdadalaga.    Sa video ni YouScooper Daisy Laurente Carso, makikita ang paglapit ni Mang Odet Belas bilang ka-last dance ng debutante niyang anak na si Rosalinda noong Agosto 31 sa Quezon City.  Makikita naman ang kasiyahan ni Rosalinda at napaiyak pa habang isinasayaw siya ng kaniyang ama.       Ayon kay Carso, pati siya ay napaiyak dahil sa paghanga kay Mang Odet, na isang mangangalakal, dahil ginawa nito ang lahat para mapasaya ang anak sa kaarawan. --","Sa tulong ng saklay, naisayaw ng isang amang disabled ang kaniyang anak na nagdiwang ng ika-18 taong kaarawan, na isa sa mga mahalagang bahagi ng buhay ng mga nagdadalaga.","Setyembre 19, 2018 7:56pm GMT+08:00",https://www.gmanetwork.com/news/balitambayan/balita/668392/amang-disabled-di-hinayaan-na-di-maisayaw-sa-debut-ang-anak/story/
"Huling linya sa Lupang Hinirang, nais papalitan ni Sotto","Dahil may pagkanegatibo ang dating, nais ni Senate President Vicente Sotto III na palitan ang huling linya sa pambansang awit na ""Lupang Hinirang.""  Sa deliberasyon ng Senado kaugnay sa panukalang gawing siyam ang sinag ng araw sa watawat ng bansa, nais ni Sotto na palitan ang linya sa pambansang awit na, ""ang mamatay ng dahil sa 'yo"" at gawing ""ang ipaglaban kalayaan mo.""  “A number of years already, some people and mostly composers and writers I have been rubbing elbows with have told me that the last two lines of the Philippine national anthem sounds like a defeatist attitude,” sabi ni Sotto.  Patuloy niya, “Patay na agad e. I have thought of a line that could replace this: ‘Aming ligaya na pag may nang-aapi, ang ipaglaban kalayaan mo.’”  Umaasa si Sotto na makakasama na pag-aaralan ang kaniyang mungkahi.  “Is there a possibility of taking a second look at the national anthem. It’s in the same law. I’m not suggesting it right now, I’m just saying that you might as well look into the entire law and that includes the Philippine national anthem,” saad niya.  Wala naman tutol sa mungkahi ni Sotto si Sen. Richard Gordon, may-akda ng panukalang dagdagan ang sinag ng araw sa watawat.  Ayon kay Gordon, maghahain siya ng hiwalay na panukalang batas para sa mungkahi ni Sotto. —","Dahil may pagkanegatibo ang dating, nais ni Senate President Vicente Sotto III na palitan ang huling linya sa pambansang awit na ""Lupang Hinirang.""","Setyembre 19, 2018 8:38pm GMT+08:00",https://www.gmanetwork.com/news/balitambayan/balita/668396/huling-linya-sa-lupang-hinirang-nais-papalitan-ni-sotto/story/
"2 umano'y miyembro ng akyat-bahay, patay nang makaengkwentro ng mga pulis","Nauwi sa engkwengtro ang habulan sa pagitan ng mga pulis at dalawang umano'y miyembro ng akyat-bahay sa Mindanao Avenue Extension sa Barangay Greater Lagro Quezon City mag-aala una ng madaling araw.  Dead on the spot ang dalawang suspek na hindi pa tukoy ang pagkakakilanlan.  Bago nito, nakuhanan sa CCTV camera ang pagdating ng mga suspek sa Lagro Subdivision sakay ng motorsiklo.  Inakyat nila ang gate ng bahay hanggang sa makapasok sa loob.  Kwento ng may-ari ng bahay, nagising siya at nakitang hinahalughog na ng mga suspek ang bahay.  Tinutukan pa raw siya ng baril ng isa sa mga suspek.  Nakuha ang wallet na naglalaman ng P3,000 at sapatos.  Tumakas ang mga suspek at agad na nakahingi ng tulong sa barangay ang biktima.  Sa isa pang anggulo ng CCTV, kita naman na pinaputukan ng angkas ang police mobile na nagsasagawa ng checkpoint sa subdivision habang patakas sila.  Doon na hinabol ng mga pulis ang mga suspek at nagkapalitan ng putok sa Mindanao Avenue Extension.  Ayon sa mga taga-barangay, dayo lang sa lugar ang mga suspek na posibleng nasa likod ng ilang insidente ng akyat-bahay.  Nakuha sa mga suspek ang mga ninakaw na gamit at dalawang baril.",Nauwi sa engkwengtro ang habulan sa pagitan ng mga pulis at dalawang umano'y miyembro ng akyat-bahay sa Mindanao Avenue Extension sa Barangay Greater Lagro Quezon City mag-aala una ng madaling araw.,"Setyembre 20, 2018 6:18am GMT+08:00",https://www.gmanetwork.com/news/balitambayan/balita/668430/2-umano-y-miyembro-ng-akyat-bahay-patay-nang-makaengkwentro-ng-mga-pulis/story/
"Lasing na bantay ng tindahan, nanakawan ng pera at gadgets","Dahil umano sa kalasingan, isang bantay ng tindahan sa Quezon City ang napahimbing ng tulog at nanakawan tuloy ng pera na aabot sa P11,000 at mga gadgets.    Ayon sa ulat ni Cesar Apolinario nitong Miyerkules sa ""24 Oras,"" nakatulog daw dahil sa kalasingan ang biktimang si Daniel Cabuag sa binabantayang tindahan sa Commonwealth Avenue, Quezon City.  Pero bago mangyari ang nakawan, makikita sa kuha ng CCTV ang isang lalaki na nagkunwaring customer at kunwaring magtatanong kahit sarado na ang tindahan.  Nang matiyak ng suspek na wala nang tao, pinasok nito ang tindahan. Ilang sandali pa, lumabas din ang lalaki na tangay na ang wallet ng biktima na may pera, at ilang gamit kasama ang cellphone.  Hindi nakilala ng mga opisyal ng barangay ang suspek at posibleng dayo lamang daw sa kanilang lugar.  Naghahanap ang mga awtoridad ng mga saksi na puwedeng magturo sa suspek. --","Dahil umano sa kalasingan, isang bantay ng tindahan sa Quezon City ang napahimbing ng tulog at nanakawan tuloy ng pera na aabot sa P11,000 at mga gadgets.","Setyembre 19, 2018 10:26pm GMT+08:00",https://www.gmanetwork.com/news/balitambayan/balita/668407/lasing-na-bantay-ng-tindahan-nanakawan-ng-pera-at-gadgets/story/
"Palasyo, 'di raw aangal 'pag iniutos ng Ombudsman na sibakin si Mocha Uson","Inihayag ng Malacañang nitong Huwebes na igagalang nila ang magiging pasya ng Office of the Ombudsman kung sakaling sibakin sa posisyon si Communications Assistant Secretary Mocha Uson kaugnay sa reklamong isinampa sa huli dahil sa kontrobersiyal na sign language video.    Sa kabila ng paghingi ng paumanhin nina Uson at kaibigan nitong blogger na si Andrew Oliver kaugnay sa kanilang video na nagkukunwaring nagsa-sign language, itinuloy ng mga deaf advocate sa pangunguna ni Philippine Deaf Resource Center executive director Dr. Liza Martinez, ang paghahain ng reklamo laban kina Uson at Olivar sa Ombudsman.  Ang reklamo laban kay Uson ay bunsod umano ng paglabag nito sa Code of Conduct and Ethical Standards for Public Officials, Civil Code of the Philippines, Cybercrime Prevention Act, at Magna Carta for Persons with Disability and the United Nations Convention on the Rights of Persons with Disabilities.  ""Let's wait for the decision of the Ombudsman dahil meron na rin namang ganyang complaint. The Ombudsman can already order the dismissal of anyone in government because it is both an administrative and a criminal case,"" sabi ni presidential spokesperson Harry Roque sa news conference nitong Huwebes.  Idinagdag ni Roque na igagalang ng Palasyo ang anumang magiging pasya ng Ombudsman sa kaso ni Uson.  ""Igagalang po ng Palasyo ang proseso. Kapag sinabi ng Ombudsman sibakin, hindi po natin tututulan,"" dagdag niya.  Ito na ang ikatlong reklamo na kinakaharap ni Uson sa Ombudsman. Ang unang dalawang reklamo ay magkahiwalay na inihain ng Akbayan Youth at ni Senador Antonio Trillanes IV dahil sa pagpapakalat umano ng maling impormasyon online. —",Inihayag ng Malacañang nitong Huwebes na igagalang nila ang magiging pasya ng Office of the Ombudsman kung sakaling sibakin sa posisyon si Communications Assistant Secretary Mocha Uson kaugnay sa reklamong isinampa sa huli dahil sa kontrobersiyal na sign language video.,"Setyembre 20, 2018 7:14pm GMT+08:00",https://www.gmanetwork.com/news/balitambayan/balita/668512/palasyo-di-raw-aangal-pag-iniutos-ng-ombudsman-na-sibakin-si-mocha-uson/story/
Caritas Manila naglaan ng P6M para sa mga nasalanta ng bagyong Ompong,"Maglalaan ang Caritas Manila ng P6 milyon para sa rehabilitasyon at suportang pangkabuhayan sa mga nasalanta ng bagyong Ompong kamakailan sa hilagang Luzon.  Bukod pa ito sa nagpapatuloy na relief operation ng organisasyong pangkawang-gawa ng Archdiocese of Manila, na tinaguriang ""Caritas Damayan"" para sa mga naapektuhan ng bagyo, ayon kay Father Anton Pascual, executive director ng Caritas Manila at pangulo ng Radio Veritas,  ""Marami tayong napadalhan ng relief sa mga biktima ng bagyong Ompong. Ngayon ay nagsimula tayo sa rehabilitation na binubuo ng housing repair at mga livelihood support,"" pahayag ni Pascual as Radio Veritas nitong Biyernes.  Ipinaliwanag ng Pari na ang pondong gagamitin sa rehabilitasyon ay mula sa Alay Kapwa na ginagawa tuwing panahon ng Kuwaresma kung saan ang nalilikom na donasyon ay ilalaan para sa mga mabibiktima ng sakuna na dulot ng tao at kalikasan.  Hinimok naman ng pari ang ang mananampalataya na magkaisa sa pagtulong bilang bahagi ng Kristiyanong pamayanan.  Sa kabuuan, umano, umaabot na sa P9 million ang tulong na naipaabot ng Simbahan sa mga naapektuhan ng bagyong Ompong.  Kabilang sa napadalhan ng tulong ang mga diyosesis ng Tuguegarao, Ilagan, Tabuk, Ilocos, Laoag, Baguio at Tarlac.  Una nang nagpadala ng tulong ang Caritas Manila sa mga nabanggit na diyosesis bago manalasa ang bagyo bilang pakikiisa sa mga residenteng maapektuhan.  Bukod dito, pinangungunahan din ng Caritas Manila ang pagtatayo ng mga 3-in-1 chapels sa mga lugar ng Luzon na typhoon at landslide-prone.  Read:",Maglalaan ang Caritas Manila ng P6 milyon para sa rehabilitasyon at suportang pangkabuhayan sa mga nasalanta ng bagyong Ompong kamakailan sa hilagang Luzon.,"Setyembre 21, 2018 1:07pm GMT+08:00",https://www.gmanetwork.com/news/balitambayan/balita/668574/caritas-manila-naglaan-ng-p6m-para-sa-mga-nasalanta-ng-bayong-ompong/story/
"Martial Law, isang 'kalamidad' na hindi dapat ipagdiwang —pari","Hindi dapat ikagalak ang deklarasyon ng Martial Law noong 1972, na inaalala ng buong bansa sa araw na ito.  ""Ang Martial Law ay iligal, imoral, at ito po ay hindi kalooban ng Diyos,"" pahayag ni Father  Anton Pascual sa panayam sa Radio Veritas nitong Biyernes.  Si Fr. Pascual ay ang taga-pangulo ng Radio Veritas at executive director ng Caritas Manila.  Iginiit ng pari na ang Batas Militar sa ilalim ng diktadurya ng yumaong Ferdinand Marcos ay ""isang uri ng kalamidad na likha ng tao.""  Dagdag niya, ang yugto na iyon ng kasaysayan ng bansa ay isang madilim na karanasan ng mga Filipino dahil sa pag-iral ng iba't ibang uri ng karahasan sa lipunan na ""Hindi na dapat maulit.""  Magpahanggang sa ngayon, giit ng pari, nararanasan pa ng Pilipinas ang epekto ng Martial Law tulad ng patuloy na pag-iral ng korapsyon sa pamahalaan, pagpapatupad ng mga polisiya kahit na hindi nakasusunod sa ""rule of law,"" at hindi paggalang sa demokratikong istitusyon ng pamahalaan.   Ayon kay Pascual, sa isang Kristiyanong pamayanan, ""hindi dapat pairalin ang batas militar sapagkat naniniwala ang mananampalataya sa absolute respect for every human being.""  Ika-21 ng Setyembre 1972 ng lagdaan ni dating pangulong Ferdinand Marcos ang Proclamation No. 1081 na nagdeklara ng Martial Law sa buong bansa.  Sa tala ng Amnesty International ay 70,000 katao ang iligal na inaresto; 34, 000 ang pinahirapan; at mahigit sa 3, 000 ang pinaslang ng mga awtoridad sa panahong iyon.  Nauna nang iginiit ng mga lider ng Simbahang Katolika sa bansa na hindi dapat muling mangyari ang Martial Law lalo na ang mga karahasan na lubos nakakaapekto sa mga mamamayan, partikular sa maliliit na sektor ng lipunan.","Hindi dapat ikagalak ang deklarasyon ng Martial Law noong 1972, na inaalala ng buong bansa sa araw na ito.","Setyembre 21, 2018 1:41pm GMT+08:00",https://www.gmanetwork.com/news/balitambayan/balita/668579/martial-law-isang-kalamidad-na-hindi-dapat-ipagdiwang-pari/story/
"Murang gulay, prutas mula sa Mindanao itinitinda sa Malate, Maynila","Itinitinda ngayon sa opisina ng Bureau of Plant Industry sa San Andres Street, Malate, Maynila ang mga mas murang prutas at gulay bilang tugon sa patuloy na pagtaas ng mga bilihin.  Sa ulat ni Darlene Cay sa GMA News ""Unang Balita,"" sinabing bukas ang pamilihan nitong Biyernes hanggang Sabado lamang, mula 7 a.m. hanggang 5 p.m. o hanggang maubos ang supply.  Dumating ang tatlong tonelada ng gulay mula pa Bukidnon na ayon sa Department of Agriculture (DA) ay mga farm-gate prices o mas mura kaysa sa mga pamilihan dahil diretso itong kinuha mula sa mga magsasaka.  Ang mga gulay ay mabibili sa sumusunod na halaga:  May ilang prutas ding binibenta tulad ng durian, lansones, rambutan, mangosteen at pinya.  ""From Quezon City, nabalitaan ko siya kahapon kaya [sinubukan] ko nga. Dahil every week namamalengke kami. Mas marami akong nabili sa halagang P500 plus,"" ayon sa isang mamimili.  Umaga pa lang ng 5:30 ay mga nagsidayuhan na ang mga mamimili.  Ayon kay DA Secretary Manny Piñol, kasama na sa presyo ng mga naturang gulay ang cost of transportation nito.  Pahayag ni Piñol, nakatakdang makipagpulong ang mga magsasaka sa market vendors association, homeowners association at supermarket outlets para sa direct linkage ng pagbebenta.  Ipinagbabawal aniya ang bulk-buying para maiwasan ang pagbili ng iba saka ibebenta sa mas mataas na presyo.","Itinitinda ngayon sa opisina ng Bureau of Plant Industry sa San Andres Street, Malate, Maynila ang mga mas murang prutas at gulay bilang tugon sa patuloy na pagtaas ng mga bilihin.","Setyembre 21, 2018 2:20pm GMT+08:00",https://www.gmanetwork.com/news/balitambayan/balita/668584/murang-gulay-prutas-mula-sa-mindanao-itinitinda-sa-malate-maynila/story/
"P5.4M halaga ng pinaghihinalaang shabu nasabat sa Dasmariñas, Cavite","Naaresto noong Sabado ang dalawang suspek na nahuling tatanggap na sana ng package na may laman na ilegal na droga sa Dasmarinas, Cavite.  Nakuha mula sa mga suspek, na kinilalang sina Mariel Joy Bido at Cyril Cabiga, ang P5.4 milyon na halaga ng humigit kumulang 800 gramo ng pinaghihinalang shabu.  Dumating ang package sa Pilipinas noong Biyernes. Idineklara itong art table na mula pa umano sa Congo sa Africa.  Natunugan ng mga awtoridad na may darating na ganoong kalaking halaga ng ilegal na droga, batay sa isang tip mula sa US Food and Drug Administration.  Nang makumpirma na ilegal na droga umano ang laman ng package, nagkasa ng controlled delivery operations ang pinagsamang puwersa ng Philippine Drug Enforcement Agency, kabilang ang ilan pang law-enforcement agencies at airport police, dakong alas-kuwatro ng hapon noong Sabado.  Ayon sa suspek na si Bido, may nagbabayad lang daw sa kanila na foreigner para tumanggap ng package. Hindi raw nila alam na droga ang laman nito.  Ayon sa mga awtoridad, pinaghihinalaang miyembro ang mga suspek ng West African Syndicate.  Bago lang daw itong impormasyon na may nanggagaling na ilegal na droga mula sa Congo.  Mahaharap sa kasong paglabag sa Comprehensive Dangerous Drugs Act ang mga suspek.","Naaresto noong Sabado ang dalawang suspek na nahuling tatanggap na sana ng package na may laman na ilegal na droga sa Dasmarinas, Cavite.","Setyembre 23, 2018 11:36am GMT+08:00",https://www.gmanetwork.com/news/balitambayan/balita/668758/p5-4m-halaga-ng-pinaghihinalaang-shabu-nasabat-sa-dasmarinas-cavite/story/
"5 doktor na gumagamot sa mga batang may dengue sa PCMC, nagka-dengue rin; 1, nasawi","Ikinalulungkot ng pamunuan ng Philippine Children's Medical Center sa Quezon City ang pagkasawi ng isa sa lima nilang doktor na tinamaan ng dengue. Ang naturang mga doktor, mga batang pasyente na may dengue umano ang pinagsisilbihan.      Sa ulat ni JP Soriano sa GMA News ""24 Oras"" nitong Biyernes, sinabing nagsagawa ng ""misting"" at iba pang kaukulang preventive measure laban sa dengue sa ospital matapos bawian ng buhay nitong Miyerkoles ang isa sa lima nilang doktor na tinamaan ng dengue.  ""Ang aming interpretation nagkaroon siya ng dengue shock that's why malalala ang kaniyang naging condition,"" sabi ni Dra. Sonia Gonzalez, tagapagsalita ng PCMC.  Samantala, gumaling at nakabalik na sa trabaho ang apat pang doktor.  Ayon sa PCMC, ito ang unang pagkakatao na ganito karaming doktor nila ang na-dengue at may namatay pa.  Mula umaga raw kasi hanggang gabi ang pag-iikot ng mga doktor para sa mga pasyenteng may dengue kaya mas peligroso at lantad sila sa lamok na nagdadala ng virus.  ""Kung nandiyan ang lamok ang 'vector' na tinatawag, at may mga puwedeng pagkuhanan ng virus sa mga dugo ng pasyenteng may dengue, puwede kasing magkaroon ng ibang tao na makagat nung 'vector' na lamok na 'yon,"" paliwanag ni Gonzalez.  Bukod sa may mga puno sa ospital, bukas din ang mga pasilyo ng pagamutan at may ongoing construction sa compound.  ""We're in control,"" pagtiyak naman ni Gonzales. ""Talagang hinahanap namin yung mga puwedeng pagpugaran nitong mga lamok at mga kiti-kiti.""  Bilang pag-iingat, pinagsusuot ng mahabang manggas ang mga medical staff at naglalagay sila ng insect repellant.  Nagsasagawa rin sila ng hospital-wide survey para alamin kung sino pa sa mga tauhan nila ang mayroong sintomas ng dengue.  Pinaaalalahanan din ng ospital ang mga dumadalaw sa mga pasyente na mag-ingat sa dengue.--","Ikinalulungkot ng pamunuan ng Philippine Children's Medical Center sa Quezon City ang pagkasawi ng isa sa lima nilang doktor na tinamaan ng dengue. Ang naturang mga doktor, mga batang pasyente na may dengue umano ang pinagsisilbihan.","Setyembre 21, 2018 10:52pm GMT+08:00",https://www.gmanetwork.com/news/balitambayan/balita/668646/5-doktor-na-gumagamot-sa-mga-batang-may-dengue-sa-pcmc-nagka-dengue-rin-1-nasawi/story/
"2 umano'y holdaper, patay nang maka-engkuwentro ang mga pulis","Patay ang dalawang hinihinalang holdaper matapos maka-engkuwentro ng mga pulis sa Novaliches, Quezon City nitong Biyernes ng gabi.  Ayon sa ulat ni Jun Veneracion sa ""Balitanghali""  nitong Sabado, nagsagawa ng pursuit operation ang mga awtoridad matapos holdapin ng anim na lalaki ang isang gasolinahan sa may Susano Road pasado alas-10 ng gabi.  Napatay ang dalawang suspek habang pinaghanap na ng mga pulis ang apat na nakatakas.  Dead on-the-spot naman ang dalawang hinihinalang gunrunner sa  hiwalay na operasyon ng kapulisan sa Valenzuela.  Ayon sa PNP-Criminal Investigation Detection Group (CIDG), nanlaban daw ang mga target dahil nakatunog sila na mga pulis ang kanilang ka-transaksyon.  Posibleng mga gun-for-hire din umano ang mga nasawi.","Patay ang dalawang hinihinalang holdaper matapos maka-engkuwentro ng mga pulis sa Novaliches, Quezon City nitong Biyernes ng gabi.","Setyembre 22, 2018 3:28pm GMT+08:00",https://www.gmanetwork.com/news/balitambayan/balita/668705/2-umano-y-holdaper-patay-nang-maka-engkuwentro-ang-mga-pulis/story/
"2 'batang hamog,' sumampa sa taxi sa EDSA; nambulabog ng ibang motorista","Nakuhanan ng video ang pagsampa ng dalawang ""batang hamog"" sa bubungan ng isang bumibiyaheng taxi habang mabagal ang usad ng trapiko sa EDSA sa bahagi ng Makati.  Ang dalawang pasaway, pinag-iinitan pa raw ang ibang motorista na naninita sa kanilang ginagawa.    Sa ulat ni JP Soriano sa ""24 Oras"" nitong Biyernes, sinabing unang nakunan ang pagsampa sa bubungan ng taxi ng dalawa na tila menor de edad sa north bound ng EDSA-Pasay road tunnel sa Makati.    Ayon sa isang motorista na nakunan din ng larawan ang dalawa, niyuyugyog din daw ng dalawa ang taxi at nagpalipat-lipat sa iba pang sasakyan na kanilang inaambaan kapag sinisita sila.  ""Pag nakabukas po 'yung bintana, minsan may dinudukot po sila sa loob 'pag sinasaway, inambahan nila 'yung pahinante o 'yung driver po,"" sabi ng motorista at  Youscooper na si LS Yazar.  Hinayaan na lang daw ng taxi driver ang dalawang batang hamog na lumubay din nang bumilis na ang daloy ng trapiko.  Sinabi naman ng Metro Manila Development Authority na paiigtingin pa nila ang pagbabantay sa EDSA lalo na ngayong ""ber"" months.  Aminado si MMDA spokesperson Celine Pialago na hindi nila kontrolado ang mga batang hamog na bumabalik sa EDSA kapag nahuli nila at ipinapasa sa ibang ahensiya ang pangangalaga.  Payo ng MMDA sa mga motorista, huwag nang lalabas ng sasakyan at huwag komprontahin ang mga batang hamog at sa halip ay tumawag sa kanilang hotline na 136.--","Nakuhanan ng video ang pagsampa ng dalawang ""batang hamog"" sa bubungan ng isang bumibiyaheng taxi habang mabagal ang usad ng trapiko sa EDSA sa bahagi ng Makati.  Ang dalawang pasaway, pinag-iinitan pa raw ang ibang motorista na naninita sa kanilang ginagawa.","Setyembre 21, 2018 11:49pm GMT+08:00",https://www.gmanetwork.com/news/balitambayan/balita/668658/2-batang-hamog-sumampa-sa-taxi-sa-edsa-nambulabog-ng-ibang-motorista/story/
107 na tao na-food poisoning sa isang feeding program sa Muntinlupa,"Matapos kumain sa isang feeding progam sa Muntinlupa City nitong Sabado, 107 na tao ang nakaranas ng food poisoning.  Bandang alas tres ng hapon, nagsimula raw isugod sa Ospital ng Muntinlupa ang mga pasyente na taga Sitio Makabuhay, Barangay Poblacion, Muntinlupa matapos mahilo, sumakit ang tiyan, at sumuka.  Ang mga pasyente ay beneficiaries ng feeding program na ginawa ng mga estudyante at guro mula sa De La Salle Santiago Zobel.  Ayon kay Dr. Edwin Dimatatac, chief of hospital ng Ospital ng Muntinlupa, karamihan sa mga pasyente ay pinauwi na.  Ayon kay Acting City Health Officer Juancho Bunyi, kumuha na sila ng sample ng pagkain para ipa-test sa Food and Drug Administration.  Kumuha na rin sila ng rectal sample sa mga pasyente para ipa-test sa Research Institute for Tropical Medicine.  Magsasagawa raw ng imbestigasyon ang City Health Office sa nangyari.  Kapag napatunayan sa imbestigasyon na may mali sa paghahanda ng pagkain, puwedeng sumailalim sa seminar ang mga taga organisasyon.  Pwede rin daw silang makatanggap ng warning mula sa City Health Office.  Ayon sa mga pasyente, alam naman daw nilang aksidente lang ang nangyari at hindi naman nila sinisisi ang organisasyon.  Humingi na ng paumanhin ang pamunuan ng De La Salle Santiago Zobel School sa nangyaring hinihinalang food poisoning.    Patuloy raw na minomonitor ng paaralan ang mga apektadong residente.  Ginagawa rin daw nila ang lahat para matulungan ang mga na-ospital.  Patuloy na inaalam ng mga awtoridad ang naging sanhi ng insidente.  Sa ngayon, sinuspinde muna ng paaralan ang Goodbye Gutom feeding program habang iniimbestigahan ang pangyayari.","Matapos kumain sa isang feeding progam sa Muntinlupa City nitong Sabado, 107 na tao ang nakaranas ng food poisoning.","Setyembre 23, 2018 1:50pm GMT+08:00",https://www.gmanetwork.com/news/balitambayan/balita/668768/107-na-tao-na-food-poisoning-sa-isang-feeding-program-sa-muntinlupa/story/
Apat kabilang ang isang senior citizen arestado sa buy-bust op sa QC,"Inaresto ng mga awtoridad ang apat na tao kabilang ang isang senior citizen matapos ang isang buy-bust operation sa Quezon City nitong Sabado ng gabi.  Nakabili ng ilegal na droga ang isang pulis na tumayong buyer mula kay Jason Ramores, ayon sa ulat sa Balitanghali nitong Linggo ni Cesar Apolinario.  Kaagad inaresto si Ramores pati na ang kanyang live-in partner na si Senilyn Martillan.  Narekober mula sa mga suspek ang mga plastic na sachet na may lamang hinihinalang shabu na ayon sa pulisya ay pambenta.  Dalawang lalaking katransaksiyon nila ay inaresto rin ng mga awtoridad.  Kinilala sila bilang sina Rafael Danan at Nilo Garcia na isang senior citizen.  Nakuha kina Danan at Garcia ang dalawang sachet ng hinihinalang shabu.  Umamin sina Danan at Garcia na gumagamit sila ng ilegal na droga.   Ayon naman kay Ramores at Martillan, hindi sila tulak ng ilegal na droga.",Inaresto ng mga awtoridad ang apat na tao kabilang ang isang senior citizen matapos ang isang buy-bust operation sa Quezon City nitong Sabado ng gabi.,"Setyembre 23, 2018 3:20pm GMT+08:00",https://www.gmanetwork.com/news/balitambayan/balita/668775/apat-kabilang-ang-isang-senior-citizen-arestado-sa-buy-bust-op-sa-qc/story/
Babae patay matapos masaksak ng hindi bababa sa 20 beses sa loob ng bahay,"Isang babae ang namatay matapos magtamo ng hindi bababa sa 20 na saksak nitong madaling araw ng Biyernes sa loob ng kanyang bahay sa Cainta, Rizal.  Nakilala ang biktima na si Maria Kathrina Nakpil, 25 anyos, ayon sa ulat ni Rida Reyes sa Unang Balita nitong Lunes.  Narekober sa banyo ang dalawang kitchen knife na siyang sinasabing ginamit sa krimen.  Naghihinagpis ang ina ng biktima na si Marichelle Nakpil.  ""Ginawang hayop... Hindi ko ma-imagine na uuwi ako ng Pilipinas na heto ang dadatnan ko... Gigil na gigil. Putol ang daliri ng anak ko. Tapos puro ano, butas ang ulo niyan, tapos 'yung mukha niyan. Napakaganda ng anak ko,"" ani Marichelle.  Itinuturing nang person of interest ng pulisya ang nobyo ng biktima.  Sa CCTV footage na kuha sa loob ng village, makikitang pumasok ang sasakyan ng nobyo ng biktima patungo sa bahay ni Kathrina ng 1:48 a.m. ng Biyernes.  Subalit pagkatapos lamang ng siyam na minuto, muling nakita ang nobyo na naglalakad sa kalsada.  Sa sinumpaang salaysay ng nobyo ng biktima, sinabi niyang kasama niya ang biktima hanggang 12:30 a.m.  Magkausap pa raw sila hanggang ala-una ng madaling araw hanggang sa marinig niya na tila umuungol ang nobya at humihingi ng tulong.  Dito raw siyang nagpasyang puntahan ang nobya kung saan natagpuan niyang duguan ito. Sinubukan niyang humingi ng tulong.  Bukod sa nobyo, isa pang person of interest ang tinitingnan ng awtoridad.  Nakita ito sa CCTV na naglalakad palabas ng village at pumara ng tricycle.","Isang babae ang namatay matapos magtamo ng hindi bababa sa 20 na saksak nitong madaling araw ng Biyernes sa loob ng kanyang bahay sa Cainta, Rizal.","Setyembre 24, 2018 11:15am GMT+08:00",https://www.gmanetwork.com/news/balitambayan/balita/668837/babae-patay-matapos-masaksak-ng-hindi-bababa-sa-20-beses-sa-loob-ng-bahay/story/
"Menor de edad na may dalang sanggol, huli sa droga; shabu nakuha sa diaper ng bata","Ilang tulak umano ng droga, kabilang ang dalawang menor de edad ang naaaresto sa isang drug raid na isinagawa sa Barangay Gulod, Quezon City. Ang isa sa kanila, may bitbit pang sanggol.    Sa ulat ni Cesar Apolinario sa GMA News ""24 Oras"" nitong Lunes, kinilala ang mga nahuling suspek na sina Malaya Cornejo, Clara Sumbilla, Monjehar Diamaton at dalawang menor de edad.  Hindi naman naaresto ng mga awtoridad ang pangunahing target ng operasyon na si Jeffa Gerbacio Salunayan, na nakatakas matapos lumusot sa dikit-dikit na mga bahay na may mga lagusan.  ""Nakita niyo naman 'yung lugar na pinag-raidan... maraming sikreto na lagusan. Ang medyo nakakalungkot lang dito 'yung mga tao rito 'pag tinatanong natin...  uncooperative, ayaw madamay,"" sabi ni Police Superintendent Rossel Cejas, hepe ng Quezon City Police District (QCPD) Station 4.  ""Siya ang katransaksyon natin pero pagdating doon ay wala naman siya. Ginagamit niya rin 'yung mga bata para ano makipagtransaksyon. Para-paraan lang naman nila 'yan, mukhang wala silang alam, inosente,"" dagdag ni Police Senior Inspector Dennis Francisco, hepe ng SDEU/Intelligence Branch ng QCPD Station 4.  Ayon sa ulat, nakumpiska ng mga awtoridad ang walong plastic ng shabu sa diaper ng mga bata na may street value na P70,000.  Todo-tanggi naman ang ibang mga suspek sa mga alegasyon laban sa kanila.  Gayunman, umamin kinalaunan si Diamaton na tulak siya ng ipinagbabawal na gamot.  Sinampahan ng kasong paglabag sa Comprehensive Dangerous Drugs Act ang mga suspek samantalang dinala naman sa tanggapan ng Department of Social Welfare and Development ang mga menor de edad.--","Ilang tulak umano ng droga, kabilang ang dalawang menor de edad ang naaaresto sa isang drug raid na isinagawa sa Barangay Gulod, Quezon City. Ang isa sa kanila, may bitbit pang sanggol.","Setyembre 24, 2018 11:58pm GMT+08:00",https://www.gmanetwork.com/news/balitambayan/balita/668936/menor-de-edad-na-may-dalang-sanggol-huli-sa-droga-shabu-nakuha-sa-diaper-ng-bata/story/
"Flying car na gawang Pinoy, posibleng ibang bansa ang unang makikinabang","Mayroon nang dayuhang investor na nagbigay ng suporta sa Pilipinong imbentor ng electric manned aerial vehicle (EMAV) o maliit na sasakyan na kayang lumipad. Gayunman, posibleng sa ibang bansa muna ito maibenta.    Sa ulat ni Raffy Tima sa GMA News ""24 Oras"" nitong Lunes, ipinakita ni Kyxz Mendiola ang nalikha niyang EMAV na kaya palang lumipad sa loob ng 15 minuto at hindi pa kayang lumipad ng sobrang taas.  Nagsimula ang ideya ni Mendiola sa paggawa ng EMAV sa pagkahilig niya sa drone.  Noong 2014,  ipinakita niya sa GMA News ang nagawa niyang manned multi-copter.  Mula noon, nagsariling-sikap siya sa pagsasaliksik tungkol dito hanggang sa makabuo siya ng hoverboard noon July 2017.  Isang dayuhang investor na ang nagbigay ng suporta sa likha ni Mendiola.   ""When you covered me [last year], nakagawa ako ng hoverboard because noong time na 'yun 'yung pera ko enough lang to buy that eight pieces. Kaya ako gumawa ng hoverboard, that was really just for testing,” ani Mendiola.  Nang mapalipad niya ang kanyang imbensiyon gamit ang multi-rotors, nangutang pa si Mendiola para mabuo ang EMAV na mayroong 16 na maliliit na electric motor.  Dahil mayroong kumpanya na sumusuporta sa kaniya, determinado si Mendiola na makagawa ng one seater at two-seater production unit ng EMAV na balak niyang ibenta sa ibang bansa.  ""Apat na taon na ang nakalipas mula nang una ko itong makita bilang isang konsepto sa computer pero ngayon, ito at buo na nasasakyan ko at nakakalipad pa,” ani Mendiola.  “We can already start selling to those countries who already has rules for this. And when the Philippine government starts to you know, catch up with the rules and regulations, then this will be available in the Philippines,” dagdag pa ni Mendiola.  Ayon naman kay Jacob Maimon, Presidente at CEO ng Star Corporation na sumusuporta sa pananaliksik ni Mendiola, may kausap na sila na interesado sa flying car.  “We are already in contact with couple of farmers in Australia, and they are looking to get one or two that they can jump in, go to another place,” ani Maimon. --","Mayroon nang dayuhang investor na nagbigay ng suporta sa Pilipinong imbentor ng electric manned aerial vehicle (EMAV) o maliit na sasakyan na kayang lumipad. Gayunman, posibleng sa ibang bansa muna ito maibenta.","Setyembre 24, 2018 11:30pm GMT+08:00",https://www.gmanetwork.com/news/balitambayan/balita/668930/flying-car-na-gawang-pinoy-posibleng-ibang-bansa-ang-unang-makikinabang/story/
"5 pang doktor at 2 nars ng PCMC, tinamaan din ng dengue","Inihayag ng Philippine Children's Medical Center (PCMC) na may pito pa silang empleyado na nagkaroon din ng dengue, bukod sa nauna nang limang doktor na inanunsyo kung saan isa ang nasawi.  Sa isang statement, sinabi ni Julius Lecciones, MD, executive director ng PCMC, na nagsagawa sila ng employee mapping at inventory sa kanilang mga empleyado, mga kaswal, mga kontraktwal at may job order upang tugunan ang paglaganap ng dengue sa ospital.  Lumabas na sa 1,018 nilang mga empleyado, sampung doktor at dalawang nars ang tinamaan ng dengue mula Mayo hanggang sa kasalukuyan, kasama na ang naunang limang doktor na inanunsyo noong Setyembre 20.  Bukod dito, dalawa ring rotating doctor trainees mula sa ibang mga ospital ang tinamaan din ng dengue, isa noong Agosto at isa noong Setyembre.  Binanggit ng PCMC na hindi pa nakatanggap ng dengue vaccination ang 12 empleyado at 2 doctor-trainee rotators.  Gumaling na raw ang lahat ng mga doktor, maliban sa isang nasawi.  Sinabi rin ng pamunuan ng ospital na wala sa kanilang mga pasyenteng may ibang sakit ang nagkaroon ng dengue nang ma-admit, at wala ring mga magulang o guardian ang nagka-dengue habang ina-admit ang kanilang mga anak o alaga.  Sa pahayag pa ng PCMC, sinabi nilang nagsasagawa na sila ng intensified control at preventive measures para sa kaligtasan ng kanilang mga pasyente, mga magulang at empleyado.  Katulong ang Department of Health, kabilang dito ang hospital-wide search at destroy vector control managament sa ospital, misting, fogging at paggamit ng insect repellants.","Inihayag ng Philippine Children's Medical Center (PCMC) na may pito pa silang empleyado na nagkaroon din ng dengue, bukod sa nauna nang limang doktor na inanunsyo kung saan isa ang nasawi.","Setyembre 25, 2018 11:30am GMT+08:00",https://www.gmanetwork.com/news/balitambayan/balita/668974/5-pang-doktor-at-2-nars-ng-pcmc-tinamaan-din-ng-dengue/story/
"Love angle, kasama sa imbestigasyon sa pagpaslang sa opisyal ng Bilibid","Bukod sa kaniyang trabaho bilang opisyal ng New Bilibid Prison, love angle ang isa pang tinitingnang motibo ng mga awtoridad sa pamamaril kay Inspector Romel Awtiga Reyes sa Muntinlupa City noong Linggo.  ""Another anggulo is accordingly marami rin daw itong asawa... isa rin 'yan, 'yung love angle,"" sabi ni Usec. Ronald Dela Rosa, hepe ng Bureau of Corrections (BOC), sa ulat ni Jun Veneracion sa ""24 Oras"" nitong Lunes.  Patay matapos   na sakay ng motorsiklo ang 41-taong-gulang na biktima sa may Barangay Poblacion.  ""Dinikitan siya... binaril sa ulo, bale dalawa ang tama. Isa sa ulo, isa sa dibdib. Nag-U-turn lang 'yung gunman, diretso palabas,"" sabi ni Dela Rosa.  Nakuhanan pa sa CCTV camera na kasama ni Reyes ang asawa bago ang insidente.  Nasapul din ang suspek na may suot na helmet at naka-itim na jogging pants habang humaharurot ito palayo mula sa pinangyarihan ng krimen.  Samantala, hindi naman nakuhanan ang mismong pamamaril laban kay Reyes.  Patuloy ang imbestigasyon ng mga awtoridad upang matukoy ang pagkakakilanlan ng suspek at ang tunay na motibo sa krimen.","Bukod sa kaniyang trabaho bilang opisyal ng New Bilibid Prison, love angle ang isa pang tinitingnang motibo ng mga awtoridad sa pamamaril kay Inspector Romel Awtiga Reyes sa Muntinlupa City noong Linggo.","Setyembre 3, 2018 8:47pm GMT+08:00",https://www.gmanetwork.com/news/balitambayan/balita/666447/love-angle-kasama-sa-imbestigasyon-sa-pagpasalang-sa-opisyal-ng-bilibid/story/
Shabu tinutunaw na ng mga tulak bago iturok sa mga adik,"Dalawang tulak umano ng droga ang inaresto ng mga tauhan ng Bulacan PNP at Philippine Drug Enforcement Agency sa isang buy-bust operation sa Meycauayan.  Ayon sa ulat ni John Consulta sa ""24 Oras"", nakuha kina Gerardo Domingo at Edcel Canete ang P100,000 halaga ng shabu, marijuana at party drugs.  Nadiskubre ng mga operatiba, tinutunaw ng mga suspek ang shabu sa distilled water bago iturok sa kanilang mga parokyano.  ""Delikado ito lalo na sa kabataan kasi kung mahahawakan ito ng mga kabataan, nagkakaroon ng pagbabago sa utak ng tao,"" sabi ni Attorney Gil Pabilonia, director ng PDEA sa Bulacan.  ""Nagiging manhid ang katawan at doon nila naisasagawa ang kanilang ginagawa sa private parties,"" dagdag pa niya.",Dalawang tulak umano ng droga ang inaresto ng mga tauhan ng Bulacan PNP at Philippine Drug Enforcement Agency sa isang buy-bust operation sa Meycauayan.,"Setyembre 3, 2018 10:51pm GMT+08:00",https://www.gmanetwork.com/news/balitambayan/balita/666466/shabu-tinutunaw-na-ng-mga-tulak-bago-iturok-sa-mga-adik/story/
2 patay sa salpukan ng pampasaherong bus at trak sa Quezon,"Dead on the spot ang driver ng isang Elf truck habang sa pagamutan naman nasawi ang sakay nitong babae matapos makasalpukan ang pampasaherong bus Lunes ng gabi.  Binabaybay ng truck ang Maharlika Highway sa Barangay Talisay sa Tiaong, Quezon, bandang 11:30 ng gabi nang makabangga nito ang isang Mega Bus Line.  Ayon sa Municipal Disaster Risk Reduction Management Office (MDRRMO) ng Tiaong, galing Bicol ang bus at patungo sana sa Maynila habang pabalik na sa bayan ng Atimonan, Quezon, ang Elf truck mula Maynila nang magsalpukan ang mga ito.  Basag ang kaliwang bahagi ng windshield at unahan ng bus. Nawasak naman ang unahan ng Elf truck na agad ikinasawi ng driver nito. Nahulog naman ang babaeng sakay ng elf truck.  Naisugod pa sa pagamutan ang babae subalit idineklara itong dead on arrival.  Wala namang nasugatan sa mga pasahero ng bus.  Inaalam pa ng Tiaong Police kung sino ang may kasalanan sa aksidente.",Dead on the spot ang driver ng isang Elf truck habang sa pagamutan naman nasawi ang sakay nitong babae matapos makasalpukan ang pampasaherong bus Lunes ng gabi.,"Setyembre 4, 2018 7:37am GMT+08:00",https://www.gmanetwork.com/news/balitambayan/balita/666496/2-patay-sa-salpukan-ng-pampasaherong-bus-at-trak-sa-quezon/story/
"Pinagmumulan ng makapal na bula sa Molino Dam, aalamin","Usap-usapan ngayon ang pagkabuo ng mga makakapal na bula sa Molino Dam sa boundary ng Las Piñas City at Bacoor, Cavite. Ang mga awtoridad, aalamin ang dahilan nito na maaaring dahil sa pressure at dumi ng tubig.  Sa ulat ni James Agustin sa Unang Balita nitong Martes, sinabing napaulat ang bula sa dam matapos itong makuhanan ng video ng isang residente noong nakaraang linggo.  Makikita pa rin hanggang ngayon ang mga naturang bula, na nagsisimula kapag dumausdos na ang tubig mula sa kabilang panig ng ilog.     Saan kaya galing ang makapal na bula na ito sa Molino Dam sa boundary ng Las Piñas at Cavite? Report sa  !          Sinabi ng Department of Environment and Natural Resources-Environmental Management Bureau ng Cavite na iimbestigahan pa nila ang tubig para matukoy kung saan nanggagaling ang bula, sa pamamagitan ng pagkuha ng water sample.  Ang mga estudyanteng tumatawid sa lugar, kailangan tuloy magbayad ng P2.  Kapag sasakay naman sa sasakyang tinatawag na tulak-tulak, may bayad din na P2.","Usap-usapan ngayon ang pagkabuo ng mga makakapal na bula sa Molino Dam sa boundary ng Las Piñas City at Bacoor, Cavite. Ang mga awtoridad, aalamin ang dahilan nito na maaaring dahil sa pressure at dumi ng tubig.","Setyembre 4, 2018 11:19am GMT+08:00",https://www.gmanetwork.com/news/balitambayan/balita/666511/molino-dam-nagkakaroon-ng-makapal-na-bula-dahil-umano-sa-pressure-at-dumi-ng-tubig/story/
"Amnestiya ni Trillanes, pinawalang-bisa ni Duterte; panggigipit ito, sabi ng senador","Pinawalang-bisa ni Pangulong Rodrigo Duterte ang amnestiya na ibinigay kay opposition Senator Antonio Trillanes IV noong 2010 kaugnay sa pagkakasangkot niya sa umano'y kudeta laban sa administrasyong Arroyo. Pero giit ni Trillanes, kalokohan at panggigipit sa kritiko ng gobyerno ang ginawa ng pangulo.  Sa pulong balitaan nitong Martes, kinumpirma ni Justice Secretary Menardo Guevarra ang pagpapawalang-bisa sa amnestiya ni Trillanes na ibinigay ni dating Pangulong Benigno Aquino III.  Batay sa Proclamation No. 572 na pinirmahan ni Duterte noong August 31,  2018, nakasaad na walang bisa mula pa simula ang amnestiya na ibinigay kay Trillanes dahil hindi ito tumugon sa ""minimum requirements to qualify under the amnesty proclamation.""  Binanggit ng Pangulo ang isang sertipikasyon mula sa Armed Forces of the Philippines' Office of the Deputy Chief of Staff for Personnel, na nagsasabing walang makitang kopya ng aplikasyon ni Trillanes para mabigyan ng amnestiya.  Nakasaad din sa proklamasyon na hindi umano umamin sa kaniyang pagkakasala si Trillanes, dating Navy officer bago pumasok sa pulitika, kaugnay sa pagkakasangkot sa Oakwood Mutiny noong 2003 at Manila Peninsula Siege noong 2007.  ""Despite former LTSG (Lieutenant Senior Grade) Trillanes IV’s failure to apply for amnesty and refusal to admit his guilt, his name was nonetheless included among those granted amnesty pursuant to Department of National Defense [DND] Ad Hoc Committee Resolution No. 2 approved by former Secretary of National Defense Voltaire T. Gazmin,"" ayon sa proklamasyon.  Kabilang si Trillanes sa mga tinatawag na ""Magdalo"" soldiers na binigyan ng amnestiya ni Aquino sa bisa ng Proclamation 75, na inilabas noong November 2010.  Nagsumite sila ng amnesty application sa DND noong January 5, 2011.  Ipinadala naman ang naturang amnesty proclamation sa Kongreso para sa kanilang pagsang-ayon.    Bilang tugon, sinabi ni Trillanes na taliwas sa nakasaad sa Proclamation 572, humiling umano siya ng amnestiya at sinunod ang lahat ng rekisito.  ""Ito ay isang malaking kalokohan. Alam niyo po hindi naman ako bibigyan ng amnesty kung hindi ako nag-comply sa mga requirements,"" saad ni Trillanes sa mga mamamahayag.  ""Sumumpa ako kay former Secretary of Defense Voltaire Gazmin at mapapatotohanan 'yan ng DND officials. Absolutely complied lahat 'yan,"" dagdag pa ng senador.  Tinawag ni Trillanes na panggigipit sa mga kritiko ng gobyerno ang ginawa ni Duterte.    Kasama sa direktiba sa proklamasyon ang agad na pag-aresto kay Trillanes, ""so that he can be recommitted to the detention facility where he had been incarcerated for him to stand trial for crimes he is charged with.”  Inatasan din niya ang Department of Justice at Court Martial ng AFP na ituloy ang pagdinig sa mga kaso ng senador kaugnay sa nangyaring insidente noon sa Oakwood at Manila Peninsula.  Sabi ni Secretary Guevarra, na itinalagang officer-in-charge sa pamahalaan habang nasa Israel si Duterte, maaari nang arestuhin si Trillanes.  ""I guess all of these [cases] would have to proceed and if taking him into custody is an automatic effect of that, then so be it,"" sabi ni Guevarra. --","Pinawalang-bisa ni Pangulong Rodrigo Duterte ang amnestiya na ibinigay kay opposition Senator Antonio Trillanes IV noong 2010 kaugnay sa pagkakasangkot niya sa umano'y kudeta laban sa administrasyong Arroyo. Pero giit ni Trillanes, kalokohan at panggigipit sa kritiko ng gobyerno ang ginawa ng pangulo.","Setyembre 4, 2018 3:19pm GMT+08:00",https://www.gmanetwork.com/news/balitambayan/balita/666543/amnestiya-ni-trillanes-pinawalang-bisa-ni-duterte-panggigipit-ito-sabi-ng-senador/story/
"Tricycle driver, nahulihan ng halos P1.5-M halaga ng shabu","Nasabat ng mga awtoridad sa isang 20-anyos na tricycle driver na umano'y ""drug courier"" ang nasa P1.5 milyong halaga ng shabu sa Sta. Mesa, Manila.    Sa ulat ni Cecil Villarosa nitong Martes sa ""Balitanghali,"" sinabing nakalagay sa mga sachet ang nasa 230 grams ng shabu na nakuha sa suspek na si si Sigair Mamarinta, 20-anyos.  Ayon kay Mamarinta, napag-utusan lang siya na dalhin ang droga kapalit ng bayad na P10,000. Gayunman, hindi naman niya masabi kung sino ang nagpadala ng droga.  ""Napag-utusan lang po. Yung kukuha diyan, yun ang ka-deal nila,"" sabi ni Mamarinta, na unang beses pa lang sumubok sa pagta-transport ng droga.  Dahil sa dami ng droga na nakumpiska kay Mamarinta, naniniwala si Senior Inspector Oliver Aquilino ng Manila Police District, na kabilang sa sindikato ang trike driver.  Mahaharap si Mamarinta sa kasong paglabag sa Republic Act 9165 o Comprehensive. Dangerous Drugs Act of 2002.--","Nasabat ng mga awtoridad sa isang 20-anyos na tricycle driver na umano'y ""drug courier"" ang nasa P1.5 milyong halaga ng shabu sa Sta. Mesa, Manila.","Setyembre 4, 2018 5:39pm GMT+08:00",https://www.gmanetwork.com/news/balitambayan/balita/666573/tricycle-driver-nahulihan-ng-halos-p1-5-m-halaga-ng-shabu/story/
Deputy ng presinto patay matapos pagbabarilin sa Pasay City,"Isang deputy commander ng presinto sa Pasay City ang napatay matapos pagbabarilin nitong Martes ng hapon.  Sa ulat ni Mark Makalalad sa Super Radyo dzBB, kinilala ang biktima na si Police Inspector Allan Ortega, deputy commander ng Police Community Precinct (PCP) 4 sa Libertad.     Deputy Commander ng Pasay PCP 4, patay matapos pagbabarilin sa Andrews Avenue sa Brgy. 910, Pasay. | via        Base sa inisyal na impormasyon mula sa hepe ng Pasay police na si Senior Superintendent Noel Flores, dead on the spot ang biktima dahil sa tama ng bala sa ulo.  Nangyari raw ang insidente sa isang bahagi ng Andrews Avenue sa may Barangay 910, mag-aalas-kuwatro ngayong hapon.  Sa panibagong impormasyon na ibinigay ng pulisya, nagtamo raw ang biktima ng apat na tama sa kaliwang bahagi ng mukha.  Naitakbo pa raw ng Pasay City Rescue Team ang biktima sa San Juan De Dios Hospital subalit hindi na nga naisalba ang kaniyang buhay.  Kasalukuyang iniimbestigahan ng mga awtoridad ang insidente.",Isang deputy commander ng presinto sa Pasay City ang napatay matapos pagbabarilin nitong Martes ng hapon.,"Setyembre 4, 2018 8:39pm GMT+08:00",https://www.gmanetwork.com/news/balitambayan/balita/666600/deputy-ng-presinto-patay-matapos-pagbabarilin-sa-pasay-city/story/
"6 na Nigerian na nasa likod umano ng 'love package' scam, arestado","Anim na Nigerian na umano'y mga hacker at sangkot sa ""love package"" scam ang naaresto ng mga awtoridad nang salakayin ang kaniyang tinutuluyan sa sa Imus, Cavite.  Sa report ni John Consulta sa GMA News ""24 Oras"" nitong Martes, pinadapa at pinosasan ng mga tauhan ng Cybercrime Division ng National Bureau of Investigation ang anim na Nigerian nang mapasok na kanilang tinutuluyan.  Nakuha sa mga suspek ang computer, wifi booster, mga pekeng ID at bank account na ginagamit umano ng grupo sa kanilang modus.  “Itong account na ito they would use this to chat [sa] mga babae. Mapo-fall in love sa kanila, then at the end of the day, magsasabi na may package sila. May tatawag sa kanilang kunwaring courier tapos mag-a-ask na before you get the package you have to pay a certain amount of taxes,” sabi ni Francis Señora, Senior Agent ng NBI Cybercrime Division.  Isa pang modus umano ng mga Nigerian ang mang-hack ng mga email ng mga kompanya sa Pilipinas maging sa ibang bansa.  “Iha-hack nila account mo. Kapag may email communication ka sa client o vendor mo, at i-inform nila yung victim na nag-iba yung bank account ng vendor. Instead sa vendor mo nababayaran mo, nada-divert sa account nila,” dagdag ng abogadong si Vic Lorenzo, hepe ng NBI Cybercrime Division.  Napag-alaman ng NBI na nakapasok ang mga Nigerian sa bansa matapos na magpanggap na mga estudyante kahit mga IT professional na.  Nahaharap ngayon sa kasong paglabag ng Cybercrime Prevention Act ang mga Nigerian.  Itinanggi naman nila ang paratang laban sa kanila.  “I'm not a scammer. I told you that I came to stay with them because I cannot afford to pay house rent, that's why I joined my friends,” giit ng isang suspek na si Kingsley Tochukwu Okeke.  Pinaalalahanan naman ni Lorenzo ang publiko laban sa mga hacker.  “Mag-ingat tayo sa mga email accounts po natin, ingat tayo sa password, frequently change your password, and at the same time other validations pag may online transactions,” ani Lorenzo. --","Anim na Nigerian na umano'y mga hacker at sangkot sa ""love package"" scam ang naaresto ng mga awtoridad nang salakayin ang kaniyang tinutuluyan sa sa Imus, Cavite.","Setyembre 4, 2018 11:00pm GMT+08:00",https://www.gmanetwork.com/news/balitambayan/balita/666619/6-na-nigerian-na-nasa-likod-umano-ng-love-package-scam-arestado/story/
"Asian Games gold medalist na si Margielyn Didal, kuwela nang mag-ala-konduktor","Kinagiliwan ng mga kapwa-Pinoy athletes at mga kasamahan sa katatapos lang na Asian Games sa Indonesia ang ginawang pag-a-ala- konduktor ng gold medalist na si Margielyn Didal sa kanilang shuttle service.  Sa video na ini-upload sa Facebook account ng RainorShine E Painters, makikita si Margielyn na lumalapit sa ibang sakay ng bus habang sumisigaw ng ""Cubao!, Cubao!    May nakaipit ding pera sa kaniyang kamay.  Nang matapat si Margielyn sa upuan ni Yeng Guiao, coach ng Philippine basketball team, tinanong siya kung ano ang gagawin niya sa P6 milyon na makukuhang insentibo sa pagkapanalo niya ng gold medal sa skateboard competition.  Nabanggit ni Margielyn na ipagagawa niya ang kanilang bahay sa Cebu at magsa-side umanong konduktor, saka muling nag-ikot sa bus at iniisa-isang biruin ang mga nakasakay.  Madidinig naman sa video ang malakas na tawanan ng mga kasama niya sa bus.  Nitong Martes, dumating na sa bansa si Margielyn at naging emosyunal nang balikan ang kaniyang mahirap na buhay.    ""Dati yung, malapit pong maging broken family kami. Away po yung parents ko, dahil nga sa pera. Pero sobrang strong ng family namin, especially si mama,"" saad niya.  Umaasa si Margielyn na magagamit niya ang matatanggap niya pera sa pagkapanalo ng gintong medalya para matulungan ang kaniyang pamilya na guminhawa ang buhay.  ""Sa lahat po ng nawawalan ng pag-asa, 'wag po kayong tumigil na mag-dream po na aangat kayo sa buhay kasi lahat po tayo pantay-pantay. Inaantay lang yung tamang panahon at chance,"" payo niya.--",Kinagiliwan ng mga kapwa-Pinoy athletes at mga kasamahan sa katatapos lang na Asian Games sa Indonesia ang ginawang pag-a-ala- konduktor ng gold medalist na si Margielyn Didal sa kanilang shuttle service.,"Setyembre 4, 2018 11:43pm GMT+08:00",https://www.gmanetwork.com/news/balitambayan/balita/666626/asian-games-gold-medalist-na-si-margielyn-didal-kuwela-nang-mag-ala-konduktor/story/
"Motoristang nagpakilalang taga-MMDA, umangal sa LTO enforcer na sumita sa kaniya","Nag-viral kamakailan sa social media ang pagtatalo ng isang motorista na nagpakilalang taga-Metro Manila Development Authority laban sa enforcer ng Land Transportation Office (LTO) na sumita sa kaniya.      Sa ulat ni Chino Gaston sa ""24 Oras"" nitong Martes, kinilala ang motorista na si Beneydict Chan, na kinalaunan ay napag-alaman na hindi talaga konektado sa MMDA.  Una raw sinita ng LTO enforcer si Chan dahil sa paggamit ng cellphone sa sasakyan at hindi pagsusuot ng seat belt. Pero lalong uminit ang diskusyon nila nang madagdagan ang kaniyang asulto dahil sa depektibong brake light at 'di raw pagdadala ng lisensiya.  Sa video, nagtatalo ang dalawa dahil sa umano'y expired ang driver's license ID ni Chan, na iginigiit niya na may resibo siya sa bagong rehistrong lisensiya pero wala pa ang bagong ID.  Iyon nga lang, expired din pala ang license receipt na ipinakita ni Chan sa enforcer na nagdulot lalo ng kalituhan. Naremedyuhan naman ito nang makita na ang bagong resibo.  Bagaman nakompirma ng LTO enforcer sa kanilang opisina na nagparenew nga lisensiya si Chan, itinuloy pa rin ang pagsama ng reklamo sa tiket sa kawalan ng ID dahil hindi na ito mabubura, bagay na ikinagalit ni Chan.  Natuklasan naman sa LTO na mayroon nang bagong ID si Chan pero hindi pa niya nakukuha sa LTO office sa La Loma. Taliwas ito sa paliwanag ng motorista na nagpa-renew siya ng lisensiya at hindi pa siya nabibigyan ng bagong ID ng ahensya.  Ayon kay LTO spokesperson Francis Almora, hindi na raw puwedeng burahin ang naisulat na violation sa ticket dahil ito ay accountable form.  Dagdag niya, ""Sa law natin, it's the responsibility of the driver to carry the driver's license at all times.""  Itinanggi naman ni MMDA spokesperson Celine Pialago, na empleyado nila si Chan.  ""Sa video ho na ito, hindi ho ito empleyado ng MMDA. Kung nabanggit man ho na siya ay taga-MMDA, let the legal process take its due course in terms of usurpation of authority,"" anang tagapagsalita ng MMDA.  Humingi na ng paumanhin ang motorista sa MMDA at LTO.  Iginiit ni Chan na hindi niya balak gamitin ang pangalan ng MMDA at nagawa lang niya dahil sa init ng ulo.  ""I want to apologize du'n sa MMDA kasi kumbaga sa sobrang init ng ulo ko nasabi ko na MMDA ako, which is not my intention,"" ani Chan. Dagdag nito, ""Walang nagsasabi sa akin na expired 'yung resibo kasi 'yung sa akin nakalagay 'yun, magkasama 'yun."" --",Nag-viral kamakailan sa social media ang pagtatalo ng isang motorista na nagpakilalang taga-Metro Manila Development Authority laban sa enforcer ng Land Transportation Office (LTO) na sumita sa kaniya.,"Setyembre 4, 2018 10:31pm GMT+08:00",https://www.gmanetwork.com/news/balitambayan/balita/666613/motoristang-nagpakilalang-taga-mmda-umangal-sa-lto-enforcer-na-sumita-sa-kaniya/story/
Lalaki arestado dahil sa paggawa ng kalaswaan sa Quezon City,"Inaresto ang isang lalaki nang maaktuhang gumagawa ng kalaswaan sa harap ng dalawang babae sa Quezon City.  Ngunit nangatuwiran ang lalaki cellphone ang hawak niya at hindi ang maselang bahagi ng kanyang katawan.    Sa ulat ng ""Unang Balita,"" humihimas na sa ngayon ng malamig na rehas sa Batasan Police Station ang car wash boy na kinilalang si Brian Buot na inaresto sanhi ng reklamo ng dalawang babae  sa umano’y naglalaro ng kanyang ari sa kanilang harapan.  Kwento ng isang biktima, papasok na sila ng kasama niya sa subdivision kung saan nakatira ang isang kaibigan sa Barangay Old Balara nang tawagin sila ng suspek.  Laking gulat daw nila nang makita ang suspek na nilalaro ang ari nito na tinatapatan pa ng flashlight ng cellphone.  “Doon po siya sa gate po, kaya hindi po kami natuloy na pumasok. Tumakbo po kami kasi tinatawag niya po kami habang 'yun nga po may ginagawa siya,”pahayag ng isang nagreklamo.  Hindi lang isa umano, kundi dalawang beses pa raw itong ginawa ng suspek.  Ayon sa isa pang nagreklamo, papalabas siya ng subdivision para bumili ng pagkain nang ulitin nito ang kabastusan.  “Noong una po 'hoy, hoy' sabi niya 'hoy, hoy' nung ako na lang po sinitsisitan na niya po ako. ‘Psst, psst’ ganun na po.”  Doon na humingi ng tulong ang biktima sa pulis.  “Pagdating namin sa area mismong ako naaktuhan ko na nagma-masturbate siya doon sa madilim na parte ng area,” Pahayag ni PO1 Mark Jhozyll Castillo ng Quezon City Police.  Itinanggi ng suspek ang mga paratang, “Wa naman akong ginawa. Hinawakan ko lang yung cellphone ko.”  Sasampahan ng reklamong unjust vexation ang suspek.  Pero bukod dito, nilabag din umano ng suspek ang anti-catcalling ordinance ng Quezon City na may multa na P1,000 hangganP5,000 o pagkakakulong ng hanggang isang buwan kung mapapatanayang nagkasala.",Inaresto ang isang lalaki nang maaktuhang gumagawa ng kalaswaan sa harap ng dalawang babae sa Quezon City.,"Setyembre 5, 2018 8:36am GMT+08:00",https://www.gmanetwork.com/news/balitambayan/balita/666654/lalaki-arestado-dahil-sa-paggawa-ng-kalaswaan-sa-quezon-city/story/
P600K halaga ng 'shabu' nasabat sa raid sa QC; 14 na suspek timbog,"Arestado ang 14 na drug suspects nang magsagawa ng raid ang Philippine Drug Enforcement Agency at Quezon City Police District sa Barangay Martin de Porres, Cubao, Quezon City.  Ang nasamsam sa kanila, mga pakete ng hinihinalang shabu na aabot sa P600,000 ang halaga.  Sa ulat ni Athena Imperial sa GMA News ""Unang Balita,"" sinabing isinagawa ng mga operatiba ang kanilang anti-illegal drugs operations pasado 5 p.m. noong Martes.  Unang inaresto ang apat na suspek sa isang bahay sa Siloe Alley matapos isilbi ang search warrant sa kanila.  Sinabi ng mga pulis na dito kumukuha ng shabu ang mga inaresto naman sa drug den sa kalapit na eskinita.  Mayroon ding ecstasy tablets na natagpuan sa dalawang bahay.  Itinanggi ng mga nahuli na mga tulak at user sila.  ""Wala po. May sakit po ako eh. Trangkaso po,"" sabi ng isang babaeng suspek.  ""'Di naman sa aking bahay to 'e. Dito lang ako gumagawa ng mga grills. Kararating ko nga lang ho eh,"" sabi naman ng isang lalaking suspek.  ""Nananahimik ako sa kuwarto kasama ko 'yung nanay ko eh. Ngayon nandirito na ako,"" sabi ng isa pang babaeng nahuli.  ""'Yan naman kasi yung mga usual na depensa ng mga nahuhuli natin, but sabi ko nga po sa inyo based po sa ating surveillance na isinagawa, and with the help of our barangay officials, validated po na ito pong mga taong ito, personalities po — indeed involved in illegal drugs,"" ayon kay Supt. Giovanni Caliao, QCPD Station 7 Commander.","Arestado ang 14 na drug suspects nang magsagawa ng raid ang Philippine Drug Enforcement Agency at Quezon City Police District sa Barangay Martin de Porres, Cubao, Quezon City.","Setyembre 5, 2018 3:29pm GMT+08:00",https://www.gmanetwork.com/news/balitambayan/balita/666702/p600k-halaga-ng-shabu-nasabat-sa-raid-sa-qc-14-na-suspek-timbog/story/
'Brainless' jokes ni Duterte dapat 'di na patulan —madre,"Pag-aaksaya lamang ng pagnahon ang pagpatol sa mga ""brainless"" na pahayag ni Panulong Duterte, ayon sa isang madre.  Pahayag ni Sr. Mary John Mananzan, OSB, sa panayam ng Radyo Veritas,  hindi na dapat pag-aksayahan ng panahon ang mga walang saysay na pahayag ng pangulo.  Ito'y ipinahayag ni  Sr. Mananzan, dating co-chairperson ng Association of Major Religious Superiors of the Philippines, sa pinakahuling kontrobersyal na pahayag ng Pangulo patungkol sa usapin ng tumataas na bilang ng kaso ng rape sa Davao City.  Sa isang pagbibiro ni Duterte, sinabi niyang tumaas ang bilang ng mga kaso ng rape sa Davao City dahil maraming mga magaganda doon.  Ipinaliwanag ni Sr. Mananzan na alam ng lahat na ang rape ay isang seryosong usapin kung saan dapat na bigyang paggalang at suporta ang mga kababaihang biktima.  “We have always proclaimed that rape is not a joke and that women should be respected. Alam naman natin na ganun siya ... na hindi na siya magbabago kaya sa akin it’s such a waste of time to make an intelligent [reaction], hindi naman siya intelligent yung kanyang mga sinasabi naman is so mindless, brainless…” pahayag ng madre.  Ikinadismaya ng iba’t ibang grupo at sektor na nagsusulong sa karapatan ng mga kababaihan ang pinakahuling pagbibiro ni Duterte tungkol sa rape.  Ito'y kasunod ng inilabas na datos ng Philippine National Police na nagpapakita na sa 2nd Quarter ng kasalukuyang taon, ang Davao City ay nagtala ng pinakamataas na bilang ng kaso  ng rape na nasa 42; sinundan ito ng Quezong City, 41; Maynila, 32; Cagayan de Oro City, 24; at Zamboanga City, 21 ba kaso.","Pag-aaksaya lamang ng pagnahon ang pagpatol sa mga ""brainless"" na pahayag ni Panulong Duterte, ayon sa isang madre.","Setyembre 5, 2018 3:15pm GMT+08:00",https://www.gmanetwork.com/news/balitambayan/balita/666700/brainless-jokes-ni-duterte-dapat-di-na-patulan-madre/story/
Commercial building sa Recto nasunog,"Isang commercial building sa Recto Avenue corner Nicanor Reyes Street sa Sampaloc, Manila ang nasunog Miyerkules ng gabi.     JUST IN: Itinaas na sa 3rd alarm ang sunog sa isang commercial area sa CM Recto Avenu corner Nicanor Reyes St, Maynila        Ayon sa mga opisyal, 9 p.m. nagsimula ang sunog sa isang printing shop, ang RCG engraving services.  Ang shop ay halos katabi ng National Book Store.  Nahirapan ang mga bumbero sa pag-apula dahil hindi sila makapasok sa kapal ng usok sa building.  Sa ngayon, isinara ang south bound lang ng Recto Avenue na papuntang Divisoria dahil sa mga fire truck na rumesponde sa lugar.","Isang commercial building sa Recto Avenue corner Nicanor Reyes Street sa Sampaloc, Manila ang nasunog Miyerkules ng gabi.","Setyembre 5, 2018 10:57pm GMT+08:00",https://www.gmanetwork.com/news/balitambayan/balita/666762/commercial-building-sa-recto-nasunog/story/
"Inflation ngayong Agosto, umabot sa 6.4%; pinakamataas sa nakalipas na 9 na taon","Naitala sa 6.4 porsiyento ang inflation rate o bilis ng pagtaas ng presyo ng mga bilihin at serbisyo para sa buwan ng Agosto. Ito na ang pinakamataas na inflation na naitala sa nakalipas na siyam na taon.  Sa ulat ni Bernadette Reyes sa GMA News TV ""Balitanghali"" nitong Miyerkoles, ang inflation rate ngayong Agosto ay mas mataas sa 5.7 percent na naitala noong Hulyo.  Marso noong 2009, nang maitala ang 6.6 inflation rate.  Ang inflation ngayon na 6.4 percent ay mas mataas din kumpara sa naging pagtaya ng Bangko Sentral ng Pilipinas na aabot lang ito sa 5.9 porsiyento.      Noong Agosto 2017, nasa 2.6 percent lang ang inflation rate.  Ayon umano sa Department of Budget and Management, nakaimpluwensiya sa inflation ang mataas na presyo ng produktong petrolyo, bigas at isda.  Sa kabila nito, naniniwala ang DBM na ""manageable"" pa ang inflation rin at inaasahan pababa na ito sa mga susunod na buwan.  Ipagpapatuloy lang daw nila ang mga hakbang para matulungan ang mga mahihirap gaya ng unconditional cash transfer at pantawid pasada program.  Gagawin din umano ang pag-angkat pa ng mga isda at bigas kung kinakakailanganin.  Mapapababa naman daw ng P4 hanggang P7 ang kada kilo ng bigas kapag naisabatas na ang rice ratification law. --",Naitala sa 6.4 porsiyento ang inflation rate o bilis ng pagtaas ng presyo ng mga bilihin at serbisyo para sa buwan ng Agosto. Ito na ang pinakamataas na inflation na naitala sa nakalipas na siyam na taon.,"Setyembre 5, 2018 4:53pm GMT+08:00",https://www.gmanetwork.com/news/balitambayan/balita/666715/inflation-ngayong-agosto-umabot-sa-6-4-pinakamataas-sa-nakalipas-na-9-na-taon/story/
"Mga pumila para sa NFA rice, uminit ang ulo dahil sa nag-break na mga retailer","Maraming residente na pumila para sa NFA rice ang uminit ang ulo sa Susano Market sa Novaliches, Quezon City dahil bukod sa apat na oras na break ng mga retailer, limitado lang din sa tatlong kilo ang ibinebenta sa kanila.  Sa ulat ng GMA News ""Balita Pilipinas"" nitong Miyerkoles, sinabing nag-break ang mga retailer ng 11 a.m. at muling ipagpapatuloy ang benta ng 3 p.m.  Walang nagawang iba ang ilan kundi pumila ulit sa ibang NFA retailer.  Sinabi naman ng mga retailer na kulang ang kanilang supply.  Samantala sa Batasan-San Mateo Road naman, mabilis na nauubos ang supply ng NFA rice sa kabila ng regular na dating nito.  Pumila na ang mga residente 7 a.m. pa lang ng umaga. Ngunit ang 15 sako ng NFA rice, naubos sa loob lang ng dalawang oras.  Dahil dito, naghintay ang mga residente ng ilang oras para sa panibagong stock.","Maraming residente na pumila para sa NFA rice ang uminit ang ulo sa Susano Market sa Novaliches, Quezon City dahil bukod sa apat na oras na break ng mga retailer, limitado lang din sa tatlong kilo ang ibinebenta sa kanila.","Setyembre 5, 2018 8:38pm GMT+08:00",https://www.gmanetwork.com/news/balitambayan/balita/666744/mga-pumila-para-sa-nfa-rice-uminit-ang-ulo-dahil-sa-nag-break-na-mga-retailer/story/
"Seaman, pinaghahampas ng bag ng ex-gf matapos madakip dahil umano sa 'sextortion'","Inaresto ng mga awtoridad sa Maynila ang isang seaman matapos na ireklamo ng kaniyang dating nobya. Nagbanta raw ang suspek na ikakalat ang kanilang sex video kung hindi raw papayag na makipagtalik sa kaniya ang biktima.    Sa ulat ni John Consulta sa GMA News ""24 Oras"" nitong Miyerkoles, makikitang ilang beses na hinampas ng bag ng biktima ang suspek na si Bryan Canama nang magkaharap ang dalawa.  Nadakip si Canama sa entrapment operation na inilatag ng Cybercrime Division ng National Bureau of Investigation sa harap ng isang condominium building sa Malate, Maynila  Ayon sa biktimang taga-Cebu, apat na buwan niyang naging karelasyon ang suspek pero nakipaghiwalay siya matapos masakal sa pagiging seloso nito.  Pero kasunod ng hiwalayan, ipinadala ng suspek ang kanilang sex video sa mga kaibigan, katrabaho at maging sa anak ng single mom na biktima.  Sa kabila ng ginawa umano ng suspek, nagbanta pa rin ito na ikakalat ang iba pa nilang sex video kapag hindi nagpunta sa Maynila para makipagtalik sa kaniya bago siya bumiyahe pa-Amerika.  Inamin naman ng suspek ang kasalanan na nagawa lang daw niya dahil sa labis na pagmamahal sa biktima.  Payo naman sa publiko ni Senior Agent Francis Señora ng NBI, ""Yung mga intimate moments, huwag na po natin ibi-video dahil posibleng magamit po iyan laban sa inyo.""  Samantala, naaresto naman ng NBI sa hiwalay na operasyon si Jackson Kiong dahil sa pagbabanta rin sa mga nabibiktima na ia-upload ang kanilang sensitibong mga larawan kung hindi siya bibigyan ng sasakyan.  Gamit ang poser accounts, nakikipagkaibigan daw ang suspek sa kaniyang mga naging biktima sa Facebook at mga dating sites.  Minumura at binabastos din daw ng suspek ang lahat ng kaanak ng biktima sa Facebook. Umo-order din umano ito ng mga pagkain sa fastfood at produkto via online na libo-libong pisong halaga at saka ipapa-deliver sa biktima at mga kaanak nito para sila ang mamroblema sa pagbabayad.  Ikinalat din ng suspek ang number at mukha ng nobya sa isang website para palabasing naghahanap ang biktima ng makakatalik.  Humingi naman paumanhin ang suspek at gustong makipag-ayos sa kaniyang biktima.  Mahaharap sa patung-patong na reklamo ang suspek tulad ng carnapping, violence against women and children, cybercrime prevention act at extortion.--",Inaresto ng mga awtoridad sa Maynila ang isang seaman matapos na ireklamo ng kaniyang dating nobya. Nagbanta raw ang suspek na ikakalat ang kanilang sex video kung hindi raw papayag na makipagtalik sa kaniya ang biktima.,"Setyembre 5, 2018 11:57pm GMT+08:00",https://www.gmanetwork.com/news/balitambayan/balita/666770/seaman-pinaghahampas-ng-bag-ng-ex-gf-matapos-madakip-dahil-umano-sa-sextortion/story/
"NAIA screener na nangdukot ng $100 sa bagahe ng pasahero, arestado","Arestado ang isang airport screener sa Ninoy Aquino International Airport matapos masapul sa CCTV na nangdukot ang $100 sa bagahe ng isang pasahero na kaniyang ini-screen.  Sa ulat ng ""Unang Balita"" nitong Huwebes, makikita sa kuha ng CCTV sa NAIA Terminal 3 ang airport screeners na nag-iinspeksiyon ng gamit ng mga pasahero.  Pero napansin sa central monitor na isa sa kanila, pasimpleng may dinukot sa loob ng chine-check na bag,  At agad na ibinulsa ng screener, na kinilalang si Nievel Gorpe, ang dinukot na bagay na $100 bill pala at may katumbas sa na mahigit P5,000.  Agad na inaresto ng airport police ang suspek. Wala pa siyang pahayag kaugnay ng insidente.",Arestado ang isang airport screener sa Ninoy Aquino International Airport matapos masapul sa CCTV na nangdukot ang $100 sa bagahe ng isang pasahero na kaniyang ini-screen.,"Setyembre 6, 2018 9:30am GMT+08:00",https://www.gmanetwork.com/news/balitambayan/balita/666791/naia-screener-na-nangdukot-ng-100-sa-bagahe-ng-pasahero-arestado/story/
"Incorrupt heart relic ni St. Padre Pio, darating sa bansa sa October 6","Darating sa Pilipinas ang incorrupt heart relic ni Saint Padre Pio sa Oktubre 6, 2018 at mananatili sa bansa hanggang sa Oktubre 26.    Sa ulat ng GMA news ""Unang Balita"" nitong Martes, sinabing lilibot sa Luzon, Visayas at Mindanao ang first class relic ng Santo bago dalhin sa National Shrine of Saint Padre Pio sa Santo Tomas, Batangas.  Ayon kay Father Jojo Gonda, rector ng National Shrine of Saint Padre Pio, dadarating ang relic bilang paggunita sa ika-100 taon ng pagkakaroon ni Padre Pio ng stigmata o mga sugat ni Hesus.  Kasabay nito ay gugunitain ang ika-50 taon ng kaniyang pagpanaw.  “Besides, it is the Year of the Clergy and the Consecrated Persons. Padre Pio, given as a role model for them, can be an inspiration and challenge to us to have a heart like his, close to the Eucharistic and forgiving heart like the Lord,” sabi ni Gondo.  Ang Pilipinas ang ika-apat na bansang binisita ng heart relic ni Saint Padre Pio.  Ang Luzon leg ay magmula October 8 -10 na panangangasiwaan ng Archdiocese of Manila, ang Visayas leg ay October 11-13, ng Archdiocese of Cebu, at ang Mindanao leg ay October 14-16, na pamamahalaan ng Archdiocese of Davao. --","Darating sa Pilipinas ang incorrupt heart relic ni Saint Padre Pio sa Oktubre 6, 2018 at mananatili sa bansa hanggang sa Oktubre 26.","Setyembre 6, 2018 4:43pm GMT+08:00",https://www.gmanetwork.com/news/balitambayan/balita/666838/incorrupt-heart-relic-ni-st-padre-pio-darating-sa-bansa-sa-october-6/story/
"Driver na nakabangga at nanigaw kay Klea Pineda, nakainom umano at walang lisensiya","Desidido ang pamilya ni Kapuso star na si Klea Pineda na magsampa ng reklamo laban sa driver na nakabangga sa sasakyan ng aktres. Ang driver, wala umanong naipakitang lisensiya at sinigawa pa si Klea.    Sa ulat ni Jamie Santos sa GMA News TV ""Balitanghali"" nitong Huwebes, sinabi ni Klea na first time niyang nasangkot sa aksidente at hindi niya alam ang gagawin.  ""Yung kotse ko umangat na ganun nawala na sa puwesto. Hindi ko alam gagawin ko, first time ko po kasi. Mangiyak- ngiyak na po ako,"" saad ng aktres.  Sinabing nangyari ang aksidente nitong Miyerkoles ng gabi sa Mindanao Avanue sa Quezon City.  Pero sa halip daw na humingi ng dispensa si Manansala, pinagsisigawan pa raw nito ang aktres na dahilan para matakot dahil nag-iisa lang siya.  Mabuti na lang umano at napadaan sa lugar ang kaibigan ng ama ni Klea kaya nasaklolohan ang aktres.  ""Tiyempo nakita ko si Klea na sini sigawan nung nakabangga sa kaniya. Plano kasi nung lalaki picturan na lang yung nangyari tapos aalis na siya. Sabi ko hindi puwede, dapat maimbistigahan siya,"" ayon kay Robert Ramos.  Pero pagdating umano sa tanggapan ng Traffic Sector 6, lalo raw nagmatigas at nakipagtalo ang driver ng SUV.  Ayon kay Police Officer 2 Francisco Gonzales III, investigator on case, TC6, si Mansala talaga ang bumangga sa aktres.  ""Puwede niya [Manansala] na kaharapin yung meron kasi tayong tinatawag na driving under the influence of liquor, puwede niya kaharapin yun. At wala rin siyang lisensya at napatunayan natin na talagang wala siyang lisensya. Wala siyang maipakita ID lang pinakita niya sa atin,"" sabi ni Gonzales.  Tumangging magbigay ng pahayag si Manansala bagamat sinabi ng misis niya na handa silang makipag-areglo sa kampo ni Klea. --","Desidido ang pamilya ni Kapuso star na si Klea Pineda na magsampa ng reklamo laban sa driver na nakabangga sa sasakyan ng aktres. Ang driver, wala umanong naipakitang lisensiya at sinigawa pa si Klea.","Setyembre 6, 2018 4:09pm GMT+08:00",https://www.gmanetwork.com/news/balitambayan/balita/666831/driver-na-nakabangga-at-nanigaw-kay-klea-pineda-nakainom-umano-at-walang-lisensiya/story/
"Ilang residenteng ginawa raw garahe ang bangketa sa QC, pumalag sa clearing ops ng MMDA","Napasabak muli sa katakot-takot na paliwanagan  ang lider ng clearing operation ng Metro Manila Development Authority matapos nilang alisin ang mga harang sa bangketa na ginawa na umanong paradahan ng sasakyan ng ilang residente sa Quezon City.    Sa ulat ng GMA News ""Unang Balita"" nitong Huwebes, sinabing isinagawa ang clearing operation sa tapat ng Camp Crame sa Boni Serrano Avenue.  Giniba ng MMDA mga bakal na inilagay sa bangketa pero pumalag ang ilang residente dahil wala umanong isinagawang nararapat na koordinasyon sa kanila.  Ang isang residente, sinabihan ang pinuno ng clearing operation na si Bong Nebrija, tungkol sa malaking buwis na kinakaltas sa kaniya.  ""Sir, magpasalamat ka kasi ang tax mo tinatrabaho namin,"" paliwanag ni Nebrija.  ""Nagpapasalamat ako pero proper coordination kayo. May sistema, walang sistema eh,"" sabi naman ng residente.  Iginiit ni Nebrija na kailangan alisin ang mga sagabal sa mga bangketa para magamit ng mga tao. Aniya, nalalagay sa peligro ang buhay ng mga naglalakad dahil napipilitan silang dumaan sa mismong kalsada.  May nakita ring bahagi ng bangketa na ginawang tapunan ng basura.  Kinakantiyawan naman ng iba na ningas-kugon lang ang clearing operations dahil nagbabalik din ang mga sagabal sa mga bangketa kapag wala na ang MMDA.  Pero pag-amin ni Nebrija, kulang ang tauhan nila para magbantay ng buong araw.  Paglipat naman ng MMDA sa 20th Street, mga trak na nakaparada naman ang bumungad sa kanila.  Sa loob lang ng dalawang oras na operasyon, 62 ang kanilang nahuli dahil sa illegal parking.--",Napasabak muli sa katakot-takot na paliwanagan  ang lider ng clearing operation ng Metro Manila Development Authority matapos nilang alisin ang mga harang sa bangketa na ginawa na umanong paradahan ng sasakyan ng ilang residente sa Quezon City.,"Setyembre 6, 2018 5:12pm GMT+08:00",https://www.gmanetwork.com/news/balitambayan/balita/666841/ilang-residenteng-ginawa-raw-garahe-ang-bangketa-sa-qc-pumalag-sa-clearing-ops-ng-mmda/story/
"Tindero ng gulay na sideline ang pagtutulak umano ng shabu, arestado","Tindero ng gulay na suma-sideline sa pagtutulak ng shabu, arestado sa buy-bust operation sa Brgy. Central Quezon City.        Timbog ang isang tulak ng shabu sa ikinasang buy-bust operation sa Agham Road Barangay Central, Quezon City bandang alas dos ng madaling araw.  Nakilala ang suspek na si Louie Carlos Enguerra, 25 taong gulang, at tindero ng gulay.  P200 halaga ng shabu ang nabili ng operatiba sa suspek. Nakuha sa kanya ang tatlong sachet ng hinihinalang shabu.  Itinanggi ng suspek na nagbebenta siya ng shabu.  Napag-utusan lang daw siyang iabot ang illegal na droga sa tuwing may bibili.  Napag-alaman na dati nang sumuko sa Oplan Tokhang ang suspek at naparehab na rin pero muli siyang bumalik sa paggamit ng shabu.  Mahaharap ang suspek sa kasong paglabag sa Comprehensive Dangerous Drugs Act of 2002.",,"Setyembre 7, 2018 5:47am GMT+08:00",https://www.gmanetwork.com/news/balitambayan/balita/666909/tindero-ng-gulay-na-sideline-ang-pagtutulak-ng-shabu-arestado/story/
"Tulak ng shabu sa mga mangingisda, arestado sa buy-bust operation","Tulak ng shabu na ang parokyano ay mga mangingisda, arestado sa buy-bust operation sa Navotas City; Mahigit P200,000 halaga ng shabu, nasabat.        Arestado ang isang lalaki, dating basurero sa Navotas City Hall, nagbebenta ng shabu sa mga mangingisda sa Barangay Tangos Navotas City kagabi.  P1,000 halaga ng shabu ang nabili ng operatiba ng Station Drug Enforcement Unit (SDEU) sa suspek na si Angelo Arnejo, 41 taong gulang.  Nakuha pa sa kanya ang nasa 30 gramo ng umano’y shabu na may street value na mahigit sa P200,000.  Ayon kay Police Senior Inspector Mark Flores, ang hepe ng SDEU, ikinasa ang operasyon matapos inguso si Arnejo na siyang pinagkukunan ng shabu ng isang tulak na nauna na nilang naaresto.  “May info na rin kami sa kanya na siya ang lookout dyan sa mga nagbibigay ng droga dyan. Dati [siyang] lookout, ngayon siya na ang pumalit na nagbebenta dahil wala na yung nagbebenta,” ani Flores.  Dating nagtatrabaho bilang basurero sa Navotas City Hall si Arnejo.  Aminado ang suspek na isang buwan na siyang nagbebenta ng shabu dahil ito ang madaling pagkakakitaan.  Karamihan sa kanyang mga parokyano ay mga mangingisda.  “Dagdag kita sir. Yun lang ang madaling pagkakitaan kasi. Minsan kasi sa dagat wala namang mga huli, minsan malalaki pa ang alon kaya walang ibang paraan talaga,” depensa ni Arnejo.  Mahaharap ang suspek sa kasong paglabag sa Comprehensive Dangerous Drugs Act of 2002.",,"Setyembre 7, 2018 5:41am GMT+08:00",https://www.gmanetwork.com/news/balitambayan/balita/666908/tulak-ng-shabu-sa-mga-mangingisda-arestado-sa-buy-bust-operation/story/
"Trillanes supporters, hinarang ng mga guwardiya ng Senado","Hinarang ng mga guwardya ng Senado ang mga taga-suporta ni Senator Antonio Trillanes IV, nang magtangka ang mga ito na papasok sa compound.  Sa ulat ng ""Dobol B sa News TV"" nitong  Biyernes ng umaga, tinangkang pasukin ng mga supporter ang premises ng Senado upang ihayag ang kanilang suporta kay Trillanes, ngunit hinarang sila dahil, ayon sa mga guwardya, wala pang koordinasyon ang pagpasok nila.  Bilang ng mga taga-suporta ni Sen.   ,nadagdagan pa. | via     Patuloy naman umanong nadadagdagan ang bilang ng mga supporter ni Trillanes na nakabantay sa labas ng Senate Building sa Pasay City.  Ilan sa mga taga-suporta ay doon na umano nagpalipas ng gabi at nakikiramdam sa mga pagkilos ng mga tauhan ng militar at  pulis na naghahanda na rin upang arestuhin ang senador.  Ayon sa ulat, bago mag-alas-nuebe nitong Biyernes, umabot na sa 50 ang bilang ng Trillanes supporters mula sa 20 noong bago mag-alas-otso.  Sa kabila ng banta ng pag-aresto, nagpahayag pa rin si Trillanes ng kanyang paniniwala na hindi ito mangyayari dahil nasa loob siya ng Senate premises, na una nang ginarantiyahan ni Senate President Vicente Sotto III.  Nag-uagat ang bantang pag-aresto kay Trillanes—masugid na kritiko ni Pangulong Rodrigo Duterte—matapos iutos ng Punong Ehekutibo na bawiin ang amnestiya na iginawad noon ni dating Pangulong Benigno Aquino III sa senador, na isa sa mga nanguna sa pag-aklas laban sa gobyerno noong 2003 at 2007 sa ilalim ng administrasyon ni Gloria Macapagal-Arroyo.  Noong Huwebes, naghain ng mosyon sa Korte Suprema ang kampo ni Trillanes upang pigilan ng nakaambang pag-aresto sa kanya.","Hinarang ng mga guwardya ng Senado ang mga taga-suporta ni Senator Antonio Trillanes IV, nang magtangka ang mga ito na papasok sa compound.","Setyembre 7, 2018 9:00am GMT+08:00",https://www.gmanetwork.com/news/balitambayan/balita/666917/trillanes-supporters-hinarang-ng-mga-guwardiya-ng-senado/story/
Mangingisdang nahulihan ng shabu: Madaling magbenta ng droga kaysa mangisda,"Arestado ang isang mangingisda na umano'y isang pusher matapos siyang mabilhan ng ilegal na droga at mabisto sa buy-bust operation sa Barangay Tangos, Navotas City.  Ayon sa suspek, dagdag-kita niya ang droga na mas madaling ibenta lalo na kapag walang huli.  Sa ulat ni James Agustin sa GMA News ""Unang Balita,"" sinabing nadakip ang suspek na si Angelo Arnejo Huwebes ng gabi, na ilang araw ding minanmanan ng mga awtoridad.  Bago nito, nabili kay Arnejo ang P1,000 halaga ng shabu, at may nakuha ding 30 gramo ng ilegal na droga na nagkakahalaga ng mahigit sa P200,000.  Base sa impormasyon ng mga pulis, itinuro si Arnejo ng isang tulak na nauna nang naaresto bilang pinagkukunan ng shabu.  ""Dating lookout, ngayon siya na ang pumalit ng nagbebenta dahil wala na 'yung nagbebenta eh,"" sabi ni Sr. Inspector Mark Flores, Navotas Police SDEU chief.  Umamin si Arnejo na isang buwan na siyang nagbebenta ng shabu.  ""Dagdag-kita sir. Ayan lang ang madaling pagkakitaan kasi. Minsan kasi sa dagat, wala namang mga huli. Minsan malalaki pa mga alon kaya, wala, walang huli talaga eh,"" saad ng suspek.  Umamin din si Arnejo na karamihan sa mga parokyano niya ang mga kapwa mangingisda rin.  ""Bago sila lumaot, pupuntahan po nila ako sa bahay saka po du'n nila kukunin tapos magbabayad po sila.""  Haharapin ng suspek ang reklamong paglabag sa Comprehensive Dangerous Act of 2002.","Arestado ang isang mangingisda na umano'y isang pusher matapos siyang mabilhan ng ilegal na droga at mabisto sa buy-bust operation sa Barangay Tangos, Navotas City.","Setyembre 7, 2018 2:45pm GMT+08:00",https://www.gmanetwork.com/news/balitambayan/balita/666951/mangingisdang-nahulihan-ng-shabu-madaling-magbenta-ng-droga-kaysa-mangisda/story/
"Tindero ng gulay sa QC, huli matapos umanong gawing 'sideline' ang pagtitinda ng droga","Arestado ang isang tindero ng gulay sa Barangay Central sa Quezon City matapos umano niya gawing ""sideline"" ang pagbebenta ng iligal na droga.  Ayon sa ulat ni James Agustin sa Balitanghali nitong Biyernes,  inaresto ang suspek na si Louie Carlos Enguerra sa isang buy-bust operation pasado alas dos ng madaling araw.  Narekober mula sa suspek ang tatlong pakete ng hinihinalang shabu.  Nang mahuli, iginiit ni Enguerra na napag-utusan lang siya na iabot ang iligal na droga.  ""Hindi po sa nagbebenta ako ng shabu, hindi po ako nagbebenta. Gulay lang po ang itinitinda ko kapag naglalako po ako,"" aniya.  Nang tanunging kug siya ang taga-abot, ang sagot niya, ""Opo. Kapag may kumuha po.""  Dati na ring sumuko sa Oplan Tokhang si Enguerra bilang drug user at nagpa-rehab na, ayon sa barangay.  ""'Yan ay mga sumurrender na po sa barangay ngunit paglaya po galing rehabilitation ay binabalikan po 'yung kanilang mga gawain,"" ani Marissa Tenio, barangay kagawad.  Umamin din kalaunan ang suspek. ""Hindi ko po maiwasan. Parang gusto ng katawan ko 'yung pakiramdam ko,"" aniya.  Mahaharap si Enguerra sa kasong paglabag sa Comprehensive Dangerous Drugs Act of 2002.","Arestado ang isang tindero ng gulay sa Barangay Central sa Quezon City matapos umano niya gawing ""sideline"" ang pagbebenta ng iligal na droga.","Setyembre 7, 2018 4:05pm GMT+08:00",https://www.gmanetwork.com/news/balitambayan/balita/666959/tindero-ng-gulay-sa-qc-huli-matapos-umanong-gawing-sideline-ang-pagtitinda-ng-droga/story/
Beteranong pianistang si Lolo Bong nahanap ang 'one true love' sa musika,"Sa edad na 70, single pa rin si Lolo Bong Infante, ngunit kahit kailan ay hindi niya naramdaman ang kalungkutan.  Aniya, ang musika ang kaniyang ""one true love,"" kaya ginugol niya ang buhay sa paghasa ng kaniyang talento.     ""One true love yong music ko? Yes! Noong ako'y maliit pa, pinaaral na ako ng mama ko, nag-private tutor ako sa bahay mismo ng formal piano lessons. I got to read notes first then from there nag-umpisa na ako -Do, Re, Mi, Fa, Sol, La, Ti, Do,"" sabi ni Lolo Bong.  At dahil nababad sa pagtugtog ng piano sa murang edad, marami nang alam na music genre si lolo.  """"Yun ang aking bread and butter, 'yung sa pagtugtog. I can play both standard, love songs, OPM, church music, and everything.""  Inaalagaan ngayon ni Lolo Bong ang kaniyang mga pamangkin at apo, at nagsisilbi siyang padre de pamilya ng mga ito.  ""Si Lolo Bong, since ‘yung parents namin nasa probinsya, siya ‘yung tumatayong pinaka-tatay namin dito,"" sabi ni Katrina Adarayan, pamangkin ni Lolo Bong.  ""Masinop sa bahay kailangan naka-ayos, kailangan walang nakakalat walang nakatabingi na kahit kaunti kailangan okay lahat,"" ayon kay Paolo Gulliman, isa pang pamangkin ni Lolo Bong.  Aliw na aliw pa nga ang mga apo ni Lolo Bong sa pagsayaw at pagkanta sa tuwing tumutugtog siya ng piano at hiniling nilang sana mamana nila ang kaniyang talento.  ""Naaaliw rin ako, naiiwasan ko rin 'yung lungkot ko. Kung ano 'yung ginawa sakin ng mama ko at papa ko sa aming magkakapatid ganu'n din 'yung pagmamahal ko sa mga pamangkin ko.""  Hindi naman maitanggi ni Lolo Bong na miss niya rin ang kaniyang mga magulang.  ""Minsan, nalulungkot ako wala na kasi si mama ko at si papa ko. Iba talaga ‘yung ang mga magulang mo nandyan sa tabi mo. Naga-guide ka, naaalagaan ka.""  Kilala si Lolo Bong dahil sa kaniyang magaling na pagtugtog ng piano sa mall.  ""Kapag tumutugtog ako, ang sarap ng pakiramdam ko. Buhay na buhay ang dugo ko. Syempre akala mo para kang nagko-concert eh, di ba?""  Hiling ni Lolo Bong, sana may sumunod din sa kaniyang yapak na isang magaling na pianista.  ""Bago ako pumanaw dito dapat meron sanang susunod na yapak ako sana. Kung sinuman siya, sana matularan niya ako kung ano ang ginagawa ko ngayon.""","Ngayong Linggo, ika-9 ng Setyembre, ang National Grandparents Day. Nagbibigay-pugay ang GMA News and Public Affairs sa kanilang walang kapantay na pag-ibig sa pamamagitan ng pagbabahagi ng kanilang kuwento.","Setyembre 8, 2018 6:22pm GMT+08:00",https://www.gmanetwork.com/news/balitambayan/balita/667070/beteranong-pianistang-si-lolo-bong-nahanap-ang-one-true-love-sa-musika/story/
Dedikasyon ni Lola Concepcion sa kaniyang munting Anghel,"Pitumpu't tatlo na ang kaniyang edad, ngunit kumakayod pa rin si Lola Concepcion Manasis Mercado para sa kaniyang munting anghel.  Wala nang magulang ang apo niyang si Angel, kaya siya na ang nagsilbi bilang ama at ina nito.     Kuwento ni Lola Concepcion, iniwan si Angel Mae Lagda Cornejo ng mga magulang noong 2-anyos pa lang ito.  ""‘Yung mama niya, may asawa na iba, dalawang taon pa lang iniwanan siya. Ngayon kinupkop ko. 'Yung papa niya may asawa na rin iba.""  Gumigising si Lola Concepcion 4 a.m. pa lang ng umaga para ipaghanda si Angel ng almusal at sa papasok nito sa paaralan.  Matapos nito, tutungo naman si Lola Concepcion sa palengke para humingi ng isda na puwedeng ibenta.  Sa kabutihang palad, nandiyan ang kaibigan ni Lola Concepcion na si Rodilyn Avila para isabay siya sa sidecar.  ""Humahanga ako sa kaniya na kahit mag-isa na lang po siya kaya niyang mapag-aralin ‘yung apo niya,"" ani Rodilyn.  ""Dalawa na lang po silang magkasama. Nag-aaral siya. Ang kaniyang apo, tinataguyod niya talaga, alang-alang na makapagtapos siya,"" kuwento naman ni Maura Batalyos, kaibigan din ni Lola Concepcion.  ""Kung mayroon lang ako pwede ko [pag-aralin] 'yan sa college, gusto niyang makapag-aral,"" hiling ni Lola Concepcion para kay Angel. ""Proud ako sa kaniya, kapag nakikita ko siya, para masaya na ako sa kaniya, parang nag-ano ang pagod ko, naalis.""  May pangarap din si Angel para sa kaniyang lola: ""Gusto ko maging doktor para po magamot ko ‘yung dito niya. Kasi minsan po sumasakit ‘yung hita niya.""  ""Promise ko po sa lola ko magtatapos po ako ng pag-aaral. Para po 'pag laki ko, siya naman po ang aalagaan ko,"" dagdag ni Angel.  Ayon kay Lola Concepcion, hangga't kaya niyang maghanap-buhay, aalagaan niya si Angel, dahil wala siyang ibang maipapamana sa bata kundi edukasyon.","Ngayong Linggo, ika-9 ng Setyembre, ang National Grandparents Day. Nagbibigay-pugay ang GMA News and Public Affairs sa kanilang walang kapantay na pag-ibig sa pamamagitan ng pagbabahagi ng kanilang kuwento.","Setyembre 8, 2018 10:29pm GMT+08:00",https://www.gmanetwork.com/news/balitambayan/balita/667077/dedikasyon-ni-lola-concepcion-sa-kaniyang-munting-anghel/story/
"Isa na namang tulak umano ng droga, patay sa buy-bust operation","Nauwi sa engkwentro ang buy-bust operation sa Brgy. Bagbag sa Novaliches, Quezon City, pasado alas dos ng madaling araw nitong Lunes.  Bumili ang operatiba ng Station Drug Enforcement Unit ng P10,000 halaga ng shabu sa target na kinilala lamang sa pangalang Azur.  Ayon kay Superintendent Rossel Cejas, hepe ng Novaliches Police Station, nang magkaabutan na ng illigal na droga at pera ay nakahalata si Azur na pulis ang kanyang katransaksyon.  Bumunot aniya ng baril ang suspek dahilan para paputukan siya ng mga pulis.  Dead on the spot si Azur habang nakatakas ang kanyang kasamahang sakay ng motorsiklo.  Dagdag pa ni Cejas, notoryus na tulak ng shabu at marijuana si Azur sa area ng Novaliches at Caloocan.  Siya aniya ang ininguso na pinagkukunan ng mga gumagamit ng droga na nauna nang naaresto ng mga otoridad.  Parokyano raw ni Azur ang ilang jeepney driver, tricycle driver at construction worker sa lugar.  Nakuha ng Scene of the Crime Operatives ang nasa limang gramo ng hinihinalang shabu, limang gramo ng high-grade marijuana o kush, at isang kalibre .45 baril.  —","Nauwi sa engkwentro ang buy-bust operation sa Brgy. Bagbag sa Novaliches, Quezon City, pasado alas dos ng madaling araw nitong Lunes.","Setyembre 10, 2018 7:36am GMT+08:00",https://www.gmanetwork.com/news/balitambayan/balita/667164/isa-na-namang-tulak-umano-ng-droga-patay-sa-buy-bust-operation/story/
"Roxas, Sereno, Dantes, kabilang sa pinagpipilian ng oposisyon na pambatong senador sa 2019 polls","Kabilang umano sina dating Presidential candidate Mar Roxas, dating Chief Justice Ma. Lourdes Sereno, at ang aktor na si Jose Sixto ""Dingdong"" Dantes, sa listahan ng pinagpipilian ng oposisyon na isasabak sa Senate race sa 2019.  Ayon sa mga impormante mula sa opposition coalition na pinangungunahan ng Liberal Party,  kasama rin sa listahan ng pinagpipilian sina Magdalo Rep. Gary Alejano, Sen. Paolo Benigno ""Bam"" Aquino IV, dating Chief Justice Hilario Davide, Jr., human right lawyer Chel Diokno, dating Akbayan party-list Rep. Ibarra Gutierrez, Marawi-based aid worker Samira Gutoc, dating Solicitor General Florin Hilbay, dating Presidential spokesperson Edwin Lacierda, Atty. Romulo Macalintal, dating Deputy Speaker Lorenzo Tañada 3rd, dating Palace Undersecretary Manolo Quezon 3rd, at dating Social Welfare and Development Chief Corazon Soliman,  Samantala, maliban kay Dingdong, kabilang din sa listahan ang singer-actress na si Agot Isidro, at ang singer/activist na sina Leah Navarro at Jim Paredes.  Tumanggi ang mga impormante na magpabanggit ng pangalan dahil sa kawalan ng awtoridad na magsalita tungkol sa usapin.  Sa 18 pangalan, tatlo lang ang miyembro ng LP na sina Roxas, Tañada, at Aquino.  Ang iba naman ay mga dating opisyal at mga dating tagasuporta sa nakaraang administrasyon ni dating Pangulong Benigno ""Noynoy"" Aquino III.  ""The final decision is with the party-leaders,"" ayon sa isang source.  Ang LP ay pinamumunuan ngayon ni Vice President Maria Leonor ""Leni"" Robredo.  Sa 18 pangalan, 12 ang pipiliin para maging pambato ng oposisyon sa senatorial race na ilalaban naman sa mga pambato ng administrasyon sa 2019 elections. —","Kabilang umano sina dating Presidential candidate Mar Roxas, dating Chief Justice Ma. Lourdes Sereno, at ang aktor na si Jose Sixto ""Dingdong"" Dantes, sa listahan ng pinagpipilian ng oposisyon na isasabak sa Senate race sa 2019.","Setyembre 10, 2018 6:22pm GMT+08:00",https://www.gmanetwork.com/news/balitambayan/balita/667243/roxas-sereno-dantes-kabilang-sa-pinagpipilian-ng-oposisyon-na-pambatong-senador-sa-2019-polls/story/
"Binatilyo na walang naipahiram na 'lighter,' kinuyog","Isang binatilyo ang binugbog matapos na hindi umano makapaglabas ng ""lighter"" nang makisindi sa kaniya ang mga suspek na nakasalubong lang niya sa Malate, Maynila noong nakaraang Biyernes.       Sa ulat ni Emil Sumangil sa ""24 Oras"" nitong Lunes, makikita sa CCTV video ang kaguluhan ng ilang kabataan sa P. Ocampo na kinasangkutan ng ilang menor de edad.  Ang biktima,  bumagsak sa kalsada nang hatawin ng bangko at doon na siya nagulpi nang husto.  Walang umawat sa mga kabataan sa pambubugbog sa biktima na tumagal umano ng halos isang minuto.  Matapos ang pananakit, umalis na parang walang nangyari ang mga suspek bitbit ang bangko na ginamit sa paghampas sa biktima.  Nahuli naman ng mga awtoridad ang apat sa mga nambugbog, at tatlo sa kanila ay napag-alamang menor de edad.  Base sa inisyal na imbestigasyon, hindi raw nakapaglabas ng lighter ang biktima nang hingan siya ng mga suspek na makikisindi sana ng sigarilyo sa kaniya.  Ipinatawag naman ng pamunuan ng Barangay 719 ang mga magulang ng mga kabataang sangkot sa gulo upang mapagsabihan nila ang kanilang mga anak.  ""Nag-meeting kami, ang unang-una naming ginawa siyempre bineef up namin ang mga kuwan namin, mga barangay tanod, mga magulang... kinakausap din namin,"" sabi ni Jaime Adriano, kapitan ng Barangay 719. --","Isang binatilyo ang binugbog matapos na hindi umano makapaglabas ng ""lighter"" nang makisindi sa kaniya ang mga suspek na nakasalubong lang niya sa Malate, Maynila noong nakaraang Biyernes.","Setyembre 10, 2018 9:00pm GMT+08:00",https://www.gmanetwork.com/news/balitambayan/balita/667272/binatilyo-na-walang-naipahiram-na-lighter-kinuyog/story/
"Mga pekeng luxury bag, kinumpiska sa isang mall sa Divisoria","Sinalakay ng mga tauhan ng National Bureau of Investigation ang isang mall sa Divisoria na pinapayagan ang pagbebenta ng pekeng brand ng mamahaling bag.    Sa ulat ni Oscar Oida sa GMA news ""24 Oras"" nitong Lunes, sinabing isinagawa ng mga tauhan ng ng Intellectual Property Rights Division ng NBI ang pagsalakay matapos magreklamo ang kompanya ng isang kilalang brand ng mamahaling bag.  Sa bisa ng search warrant na inilabas ng Branch 46 ng Manila Regional Trial Court, kinumpiska ang mga pekeng bag ng isang partikular na brand. Hindi naman isinama sa mga kinumpiska ang iba pang brand ng mga mamahaling bag na pineke rin.  Iginiit naman ng mga nagtitinda na hindi nila alam na bawal ang kaniyang itinitinda.  Aminado naman ang nagtitindang si Jara Oles, na mabenta sa mga mamimili ang naturang paninda.  ""Paunti-unti lang naman ang pagbili isa dalawa pangsama lang sa ibang item. Kasi po 'yung ibang customer naghahanap ng ganyang item kasi po mura daw po, Sir,” ani Oles.  Kumpara sa orihinal na bag, sinabi ni Glen Ricarte, hepe ng NBI-IPRD, na mas matigas ang mga pekeng bag at mahina ang kalidad.  Nasa 20 sako ang nakumpiskang mga pekeng bag na kung orihinal ang mga ito ay aabot umano sa P70 milyon ang halaga.--",Sinalakay ng mga tauhan ng National Bureau of Investigation ang isang mall sa Divisoria na pinapayagan ang pagbebenta ng pekeng brand ng mamahaling bag.,"Setyembre 10, 2018 11:18pm GMT+08:00",https://www.gmanetwork.com/news/balitambayan/balita/667285/mga-pekeng-luxury-bag-kinumpiska-sa-isang-mall-sa-divisoria/story/
Kakaibang mga obra na ginamitan ng mga dahon ng malunggay,"Hinahangaan ng mga netizen ang kakaibang obra na ginawa ng isang babae matapos siyang gumamit ng mga dahon ng malunggay sa paglikha ng mga imahe.  Ang mga obra ay likha ni Mary Mae Dacanay na nagmula sa Biñan, Laguna.  Kabilang sa kaniyang mga ginawa ang Kapuso na si Jessica Soho, singer-songwriter na si Jose Mari Chan, international artist na si Ed Sheeran, at Korean heartthrob na na si Song Jong Ki.              Mga dahon daw ng malunggay ang naisip niyang gamitin sa kaniyang mga obra dahil bukod sa mura ito, maganda pa ang resulta ng kaniyang likha.--",Hinahangaan ng mga netizen ang kakaibang obra na ginawa ng isang babae matapos siyang gumamit ng mga dahon ng malunggay sa paglikha ng mga imahe.,"Setyembre 11, 2018 12:05am GMT+08:00",https://www.gmanetwork.com/news/balitambayan/balita/667287/kakaibang-mga-obra-na-ginamitan-ng-mga-dahon-ng-malunggay/story/
"Mga batang nagkagulo sa jeep, nang-agaw ng tsitsirya, nanabunot ng pasahero sa Pasay","Nang-agaw na ng tsitsirya, nanabunot pa ang ilang batang lansangan na nakuhanan ng video na pinagkakaguluhan ang isang pampasaherong jeep sa EDSA Extension corner Macapagal Boulevard sa Pasay City noong Sabado. Ang mga kabataan, nadakip at inilagay sa kustodiya ng DSWD.  Sa ulat ni James Agustin sa GMA News ""Unang Balita"" nitong Martes, makikita sa cellphone video na kuha ni Victor Bagatcholon III na may pinag-aagawang tsitsirya ang mga kabataan sa sasakyan.  Ngunit ilang saglit ang lumipas, hinila ng isang dalagita ang buhok ng isang babaeng pasahero, saka nagpulasan ang mga kabataan.  Ayon kay Bagatcholon, sakay siya noon ng taxi at nagulat siya dahil higit sa sampung kabataan ang nagkakagulo sa jeep.  ""May girl du'n na ano kinuha niya ata parang sweater ata, cardigan tapos aside from that may tsitsirya,"" sabi ni Bagatcholon.  Inimbitahan sa himpilan ng pulisya ang 16-anyos na lalaking nakaitim na t-shirt sa video kasama ang kaniyang ina.  Kaniyang giit, inawat lang niya ang mga kapwa kabataan nang makita niyang nagkakagulo na sila.  ""Umaawat lang po ako kasi lahat po kami mapapaalis doon. Sabi ko huwag na silang mag-ano, bumili na lang sila ng pagkain nila. Hindi po talaga sila nagpaawat. Talagang kinuha nila 'yung pagkaing tsitsirya,"" anang 16-anyos na lalaki.  Itinuro niya sa pulisya ang iba pang kasamahan ngunit walang nadatnan ang mga awtoridad pagdating sa Pasay Rotonda.  Ngunit sa Diokno Blvd, nakitang natutulog sa container van ang isa pang 16-anyos na lalaki.  Nasagip ang lima sa mga kabataan, kabilang ang 13-anyos na dalagita na nanabunot ng pasahero.  ""Tumakbo po kami sa jeep nagkakagulo po. Sabay sabi sa akin ng kaibigan ko 'Sabunutan mo nga 'yung isa.' Sinabunutan ko po, sabi sasampalin po rin kasi ako,"" sabi ng dalagita.  Sinabi ng driver ng jeep sa Pasay Police na sumampa ang ilang bata para mamalimos ngunit nang-agaw ng pagkain ang iba sa mga pasahero.  ""'Yung iba dyan namimigay ng sobre 'yung mga sobre tapos lalagyan ng parang limos 'yun ang kinukuha nila. It so happened na 'yung ibang grupo is nang-agaw ng pagkain dun sa pasahero at siyempre nu'ng ayaw ibigay ay nananakit itong mga bata,"" sabi ni Sr. Supt. Noel Flores, Pasay Chief of Police.  Dadalhin sa DSWD at isasailalim sa counselling ang limang kabataang nasagip, at iimbitahan ng Pasay pulis ang mga magulang ng mga nasagip.","Nang-agaw na ng tsitsirya, nanabunot pa ang ilang batang lansangan na nakuhanan ng video na pinagkakaguluhan ang isang pampasaherong jeep sa EDSA Extension corner Macapagal Boulevard sa Pasay City noong Sabado. Ang mga kabataan, nadakip at inilagay sa kustodiya ng DSWD.","Setyembre 11, 2018 1:17pm GMT+08:00",https://www.gmanetwork.com/news/balitambayan/balita/667327/mga-batang-nagkagulo-sa-jeep-nang-agaw-ng-tsitsirya-nanabunot-ng-pasahero-sa-pasay/story/
"Bagong tanggap na pahinante, nagnakaw umano sa kompanya ng nasa kalahating milyon","Tinutugis ngayon ng mga awtoridad ang isang pahinante na katatanggap lang sa trabaho matapos na mahuli-cam ang pagnanakaw umano niya sa kompanya ng nasa P500,000 halaga  sa Caloocan City.    Sa GMA News ""Unang Balita"" nitong Martes, sinabing kapapasok lamang ng suspek na empleyado na si Eriel Mansalapus noong Setyembre 1.  Makikita sa CCTV ang pananatili ng suspek sa compound ng kompanya kahit umuwi na ang kaniyang mga kasamahan. Hindi na nakunan ang aktuwal umanong pagnanakaw.  Sa isang pang anggulo ng CCTV, makikitang pumunta si Mansalapus sa likurang bahagi ng opisina at ilang saglit pa, sa gate na ng compound nakita ang suspek.  May inilusot siya plastic sa ilalim ng gate na pinaghihinalaan ng may-ari ng kompanya na ninakaw na pera.  Makikita rin na dumating ang dalawang pahinanteng kasabwat umano ni Mansalapus na sina Stephen Santos at isang menor de edad.  Tumanggi naman ang dalawang nahuling suspek sa mga akusasyon laban sa kanila. --","Tinutugis ngayon ng mga awtoridad ang isang pahinante na katatanggap lang sa trabaho matapos na mahuli-cam ang pagnanakaw umano niya sa kompanya ng nasa P500,000 halaga  sa Caloocan City.","Setyembre 11, 2018 3:56pm GMT+08:00",https://www.gmanetwork.com/news/balitambayan/balita/667354/bagong-tanggap-na-pahinante-nagnakaw-umano-sa-kompanya-ng-nasa-kalahating-milyon/story/
Pitong suspek arestado sa P4.2-M marijuana buy-bust sa QC,"Pitong suspek ang inaresto ng mga operatiba ng Quezon City Police District at District Drug Enforcement Unit nitong Lunes sa Cubao, Quezon City matapos masabat sa kanila ang 35 kilo ng hinihinalang marijuana sa isang buy-bust operation.  Ayon sa ulat sa Unang Balita ni Darlene Cay nitong Martes, ang marijuna na naka-bloke o nakabalot sa plastic ay tinatayang nagkakahalaga ng P4.2 million.  ""The mode of transaction of this group is kukuha sila sa Kalinga, Apayao nitong mga ito na nakalagay sa sako at they were transporting these inside the van. At pagdating dito [sa Metro Manila], binebenta nila by kilo,"" ani National Capital Region Police Office chief Director Guillermo Eleazar.  ""Ito ngayong mga courier, bumibili. Sila ngayon ang nagdi-distribute sa kanilang mga tinawag nating mga street peddlers,"" aniya.  Ikinasa ng mga awtoridad ang buy-bust operation matapos makatanggap ng tip mula sa isang concerned citizen.  Hindi itinanggi ng isa sa mga suspek na sangkot siya sa ilegal na droga, pero giniit niya na napag-utusan lang siya.  ""Nagsisi ako. Nagsisi, sir. Mali ako... May nagsasabi lang sa akin, parang utos. Ako lang taga-pick-up,"" ani Grenie Hierro, isa sa mga suspek.  Tumangging magpahayag ang ibang mga suspek.","Pitong suspek ang inaresto ng mga operatiba ng Quezon City Police District at District Drug Enforcement Unit nitong Lunes sa Cubao, Quezon City matapos masabat sa kanila ang 35 kilo ng hinihinalang marijuana sa isang buy-bust operation.","Setyembre 11, 2018 9:54am GMT+08:00",https://www.gmanetwork.com/news/balitambayan/balita/667305/pitong-suspek-arestado-sa-p4-2-m-marijuana-buy-bust-sa-qc/story/
"Dalagitang inalok mag-artista, tinangkang pagsamantalahan","Isang kinse-anyos na estudyante ang tinangka raw pagsamantalahan ng lalaking nag-alok sa kanya na gawing artista  ayon sa ulat ni James Agustin sa Unang Balita nitong Martes.  Kuwento ng biktima, nagkasundo sila ng kaniyang mga kaklase na magkita-kita sa isang mall sa Pasay City para gumawa ng school project.  Isang babae at isang lalaking nagpakilalang talent manager ang nag-alok daw sa kanya para maging artista.  ""May lumapit po sa amin na isang babae, isang lalaki, niyayaya po kaming mag-artista. Tapos sinabi po nila sa amin na kumain na muna daw po kami,"" anang biktima.  Habang kumakain sila kasama ng mga suspek, bigla na lang umanong isinama ng lalaki ang dalagita at isinakay ng taxi.  Pumunta sila sa isang computer shop at tsaka sumakay ng bus papuntang Cubao.  Sa bus daw nangyari ang panghahalik ng lalaki sa dalagitang biktima.  Matapos nito, sumakay uli sila ng taxi papunta naman sa isang subdivision sa Antipolo City.  Dito nagtanong ang suspek sa biktima kung payag siyang mag-check in at uminom ng alak.  Ngunit sa labis na pagtatanggi ng biktima sa mga gusto ng suspek, pinakasakay na lamang siya ulit nito ng taxi pauwi.  Ayon sa biktima, nahikayat lamang siya sumama sa lalaki dahil sa kagustuhan na maging artista.  ""Sabi niya po papasikatin niya daw po talaga kami tapos sabi niya gaganda daw talaga 'yung buhay ko, tapos iaalis niya po daw kami sa, 'yung bahay po namin bibili raw po kami ng bahay tapos sasakyan,"" anang dalagita.  Nag-iyakan naman ang mga magkakaklase nang muli silang magkita-kita ng nabiktima nilang kaklase.  Pinaghahanap na ng mga awtoridad ang lalaking suspek samantalang nasa kustodiya na ng Pasay Police ang kasamahan niyang babae na itinuturing na person of interest.  Nagbabala ang pulisya sa publiko sa ganitong klaseng modus.",Isang kinse-anyos na estudyante ang tinangka raw pagsamantalahan ng lalaking nag-alok sa kanya na gawing artista  ayon sa ulat ni James Agustin sa Unang Balita nitong Martes.,"Setyembre 11, 2018 11:06am GMT+08:00",https://www.gmanetwork.com/news/balitambayan/balita/667308/dalagitang-inalok-mag-artista-tinangkang-pagsamantalahan/story/
"SC, walang TRO vs. amnesty revocation ni Trillanes; pero gobyerno, pinagkokomento","Sa isinagawang en banc session ng Korte Suprema, inatasan ng mga mahistrado ang pamahalaan na sagutin ang petisyon ni Senador Antonio Trillanes IV na kumukuwestiyon sa legalidad ng proklamasyon na nagpapawalang bisa sa kaniyang amnestiya.  Gayunman, hindi nagpalabas ng temporary restraining order (TRO) ang SC na kasama sa inihaing petisyon ng kampo ni Trillanes para pigilan ang planong pagpapaaresto sa kaniya alinsunod sa inilabas na Proclamation No. 572 ni Pangulong Rodrigo Duterte.  Sa pag-anunsyo ng desisyon nitong Martes, sinabi ni Maria Victoria Gleoresty Guerra, acting spokesperson ng SC, na hindi nakikita ng mga mahistrado ang pangangailangan na magpalabas pa ng TRO dahil na rin sa naunang pahayag ni Duterte na hindi aarestuhin si Trillanes nang walang arrest warrant mula sa korte.  ""The Court takes judicial notice of the categorical pronouncement of President Duterte that Senator Trillanes will not be apprehended, detained or taken into custody unless a warrant of arrest has been issued by the trial court; and, thus, there is no extreme and urgent necessity for the Court to issue an injunctive relief considering that the respondents have acknowledged Senator Trillanes' right to due process,"" paliwanag ni Guerra.  Binigyan ng SC ang pamahalaan ng 10 araw para sagutin ang petisyon ni Trillanes na kumukuwestiyon sa legalidad ng pagpapawalang bisa sa kaniyang amnestiya na ibinigay ng nakaraang administrasyong Aquino.  Iginiit ng Palasyo na walang bisa sa simula pa ang amnestiyang ibinigay kay Trillanes kasunod ng pagkakasangkot niya sa kudeta laban sa administrasyong Arroyo dahil sa hindi umano nag-apply ang senador para sa amnestiya at hindi umamin sa kaniyang pagkakasala.  Naniniwala rin ang SC na ang mababang korte ang tamang lugar na duminig sa ilang usaping na may kaugnay sa petisyon kaugnay sa dating kaso ni Trillanes tungkol sa kinasangkutan niyang rebelyon noong 2003 Oakwood Mutiny at 2007 Manila Peninsula Siege.  ""Preliminarily, the issues of whether or not Senator Trillanes filed an application for amnesty and whether or not he admitted his guilt for the crimes subject thereof appear to be factual in nature,"" sabi ni Guerra.  ""Only a trial court, and in certain cases, the Court of Appeals, are trier of facts,"" dagdag niya.  Sa pagdinig noon ng Makati Regional Trial Court's Branches 148 at 150, ibinasura nila ang kasong coup d'etat at rebelyon laban kay Trillanes na noo'y Navy officer dahil sa ibinigay na amnesty.  Kabilang sa mga respondent o pinasasagot sa petisyon ay sina Executive Secretary Salvador Medialdea, Defense Secretary Delfin Lorenzana, Interior Secretary Eduardo Año, Justice Secretary Menardo Guevarra, Armed Forces Chief of Staff Carlito Galvez, Jr. at Philippine National Police chief Director General Oscar Albayalde.--","Sa isinagawang en banc session ng Korte Suprema, inatasan ng mga mahistrado ang pamahalaan na sagutin ang petisyon ni Senador Antonio Trillanes IV na kumukuwestiyon sa legalidad ng proklamasyon na nagpapawalang bisa sa kaniyang amnestiya.","Setyembre 11, 2018 4:29pm GMT+08:00",https://www.gmanetwork.com/news/balitambayan/balita/667357/sc-walang-tro-vs-amnesty-revocation-ni-trillanes-pero-gobyerno-pinagkokomento/story/
Mga gulay na maaaring itanim sa bahay at madaling anihin,"Sa pagmahal ngayon ng mga bilihin tulad ng mga gulay, may paraan para makatipid kung sa mismong bahay na lang ito itatanim. Kung papaano ito magagawa, panoorin ang video ng ""Unang Hirit.""    Ayon kay Mar Calipara, home gardening hobbyist, kabilang sa mga gulay na maaaring itanim sa mga paso o mga container na lalagyan ng lupa ay pechay, mustasa, talbos ng kamote, kangkong, talong, okra, at sili.  Mabilis umanong tumubo ang mga naturang gulay at maaaring anihin pagkaraan lang ng isa o dalawang buwan.  Sa hiwalay na ulat naman ni Marisol Abdurahman sa GMA News TV ""Balitanghali,"" sinabing may sarili ring paraan ang mag-asawang Harly at Gemma Oca, para makatipid sa gastos gulay dahil sila rin mismo ang nagtatanim nito sa kanilang bakuran.    Bukod daw sa libre na, nakatitiyak pa sila na sariwa ito at walang halong kemikal.  Ang kanilang tanim, okra, talong, luya, mustasa, malunggay, o siling labuyo na kabilang sa mga sumipa na ang presyo sa mga pamilihan.  Nagbigay pa ng tip si Harly sa pag-aalaga ng tanim na bukod sa pagdidilig ay dapat din umanong alisin ang mga damo na nasa paligid nito.  Pero hindi lang pala ang mag-asawa ang nakikinabang sa kanilang mga tanim na gulay kung hindi maging ang kanilang mga kapitbahay.  Ang lagi lang daw niyang bilin, pumitas lang ng kailangan pero huwag huhugutin ang halaman para manatiling buhay at tutubo.--","Sa pagmahal ngayon ng mga bilihin tulad ng mga gulay, may paraan para makatipid kung sa mismong bahay na lang ito itatanim. Kung papaano ito magagawa, panoorin ang video ng ""Unang Hirit.""","Setyembre 11, 2018 7:57pm GMT+08:00",https://www.gmanetwork.com/news/balitambayan/balita/667399/mga-gulay-na-maaaring-itanim-sa-bahay-at-madaling-anihin/story/
"Mga aso o K9 ng PDEA, pinarangalan dahil sa tulong sa paghanap sa mga droga","Binigyan ng pagkilala ng Philippine Drug Enforcement Agency ang kanilang mga aso o K9  na tinagurian nilang hero dogs.    Sa ulat ng GMA News TV ""Balitanghali"" nitong Martes, sinabing ang pagkilala ay iginawad sa mga aso dahil sa kanilang kontribusyon sa operasyon kontra-droga ng ahensya.  Kasabay nito, binuksan din ang training program para sa K9 handlers ngayong 2018.  Sa press conference, pinasalamatan ni PDEA Director General Aaron Aquino ang mga aso na nakatulong nila para matukoy ang mahigit 300 kilo umano ng shabu na itinago sa mga magnetic lifter noong Agosto.  Palalawigin pa raw ng PDEA ang kanilang programa sa paggamit ng mga K9 at bumili sila ng dagdag na 100 aso para makatuwang nila sa kampanya laban sa droga.  ""We bought additional 100 K9 dogs to be trained for six months and these will be later on be assigned on different seaports and airports,"" sabi ni Aquino.    Matatandaan sa isinagawang pagdinig sa Kamara de Representantes kamakailan, iginiit ni Aquino ang kaniyang tiwala sa K9 na may naamoy itong droga sa mga magnetic lifter na hiwalay na nakita sa Cavite kahit walang laman.--",Binigyan ng pagkilala ng Philippine Drug Enforcement Agency ang kanilang mga aso o K9  na tinagurian nilang hero dogs.,"Setyembre 11, 2018 5:46pm GMT+08:00",https://www.gmanetwork.com/news/balitambayan/balita/667378/mga-aso-o-k9-ng-pdea-pinarangalan-dahil-sa-tulong-sa-paghanap-sa-mga-droga/story/
"Suspek sa panananaksak sa magnobyo, nasakote nang makipagkita sa ka-chat na mga pulis pala","Nadakip sa Quezon City ang suspek sa pananaksak sa magkasintahang ikakasal na sana nang makipagkita ito sa ka-chat na patibong lang ng mga pulis.  Pag-amin ng suspek, may nag-utos sa kanila para gawin ang krimen na ikinamatay ng isa sa mga biktima.    Sa ulat ni Emil Sumangil sa GMA News ""24 Oras"" nitong Martes, makikita ang aktuwal na pag-aresto ng mga pulis sa suspek na si Uldarico Ignacio, Jr. alyas Jay-R.  Si Ignacio at isa niyang kasama ang itinuturong sumaksak sa fruit stall owner na si Richard Pantua at fiancée nito na si Isabel Garcia nitong Marso sa Mandaluyong.  Nasawi si Pantuan, habang nakaligtas naman si Garcia.  ""Papakasal na sana kami next year eh tapos bumuo na kami ng mga pangarap. Tagal naming magkasama. Ten years,"" sabi ni Garcia. ""Kaya masakit, sobra, para na rin akong namatay.""  Ayon sa imbestigasyon, binayaran daw ang dalawang suspek para patayin ang magkasintahan dahil umano sa away sa puwesto ng prutas.   Dahil menor de edad pa lamang noon ang dalawang suspek nang gawin ang krimen, ibinigay ang kostudiya nila sa DSWD Youth Offender Center. Subalit nakatakas si Ignacio hanggang sa maaresto nang kumagat sa pain ng mga pulis na kunwaring ka-chat.  Sa bisa ng isang search warrant, nadakip siya ng mga operatiba ng Detection and Special Operations Unit ng PNP-CIDG nitong Martes.  Ayon kay Ignacio, inutusan sila na patayin ang mga biktima at pinangakuan na bibigyan ng pera. Gayunman, wala raw siyang natanggap na pera sa nag-utos sa kanila.  ""Wala naman po akong magagawa eh. Napag-utusan lang po ako. Napilitan lang po. May pera daw pong kapalit at wala naman po akong nakuhang pera do'n,"" sabi niya.  Humingi ng tawad ang suspek at sinabing ituturo niya ang nag-utos sa kanila na gawin ang krimen.  ""Naghihingi po ako ng patawad sa kanya, at kung gusto niya pong malaman ang buong katotohanan, sana po mapatawad niya po ako at ituturo ko nalang po 'yung kung sino ho talaga 'yung nag-utos na 'yon,"" sabi ni Ignacio.  Sinabi naman ni Garcia na wala na siyang nararamdamang galit sa suspek pero dapat nitong panagutan ang ginawang krimen.  ""Siyempre kailangan niyang pagbabayaran 'yung ginawa niya sa amin, pati 'yung nag-utos, gusto kong malaman,"" sabi ng biktima.--","Nadakip sa Quezon City ang suspek sa pananaksak sa magkasintahang ikakasal na sana nang makipagkita ito sa ka-chat na patibong lang ng mga pulis.  Pag-amin ng suspek, may nag-utos sa kanila para gawin ang krimen na ikinamatay ng isa sa mga biktima.","Setyembre 11, 2018 9:23pm GMT+08:00",https://www.gmanetwork.com/news/balitambayan/balita/667408/suspek-sa-panananaksak-sa-magnobyo-nasakote-nang-makipagkita-sa-ka-chat-na-mga-pulis-pala/story/
"3 Chinese na nangidnap ng kapuwa-Tsino, kalaboso sa Makati","Kalaboso ang tatlong Chinese national na nangidnap umano ng tatlo nilang kapwa-Tsino nitong Martes, ayon sa ulat ni Ian Cruz nitong Huwebes sa Unang Balita.  Sa cellphone video na kuha ni Chief Inspector Gideon Ines, kita kung paano pinosasan sila Yuan Jun, Wana Ping, at He Ping sa isang entrapment operation.  Nag-demand ng P300,000 ang mga suspek sa live-in partner ng biktimang si Chao Yu para sa kalayaan nito.  Isinumbong ng Pilipinong kamag-anak ni Yu ang insidente matapos makipag-transaksyon ang live-in partner ng biktima noong August 20.  Napag-alaman ng pulis matapos ma-entrapt ang mga suspek gamit ang P300,000 na boodle money na hindi nakabayad ng utang si Yu sa casino, kaya ito kinidnap.  ""First payment, naka-bayad naman. Then nung second payment, di na nakabayad. Kinuha na lang siya against his will and deprived of his liberty, then pinagproduce siya ng ransom money in the amount of P300,000,"" ulat ni Ines.  Mahaharap sa kasong kidnapping ang tatlong Chinese nationals, na 'di daw umano nakakaintindi ng Ingles.","Kalaboso ang tatlong Chinese national na nangidnap umano ng tatlo nilang kapwa-Tsino nitong Martes, ayon sa ulat ni Ian Cruz nitong Huwebes sa Unang Balita.","Agosto 23, 2018 12:24pm GMT+08:00",https://www.gmanetwork.com/news/balitambayan/balita/665206/3-chinese-na-nangidnap-ng-kapuwa-tsino-kalaboso-sa-makati/story/
"Mga bumibili ng NFA rice, maagang pumipili sa takot na maubusan","Sa kabila ng deklarasyon ng mga opisyal ng pamahalaan na walang rice shortage at sapat ang suplay ng mas murang NFA [National Food Authority] rice, marami pa rin ang napipilitang pumili nang maaga sa pangambang maubusan sila.    Sa ulat ni Maki Pulido sa GMA News ""24 Oras"" nitong Martes, sinabing alas-4:30 am pa lang ay mayroon nang ilan sa pumipila sa mga tindahan na mayroong NFA rice sa Metro Manila.  “Pipilahan namin 'yan dahil 'yan ang mura. Bibili kami ng mahal [na halagang] P55, P60 Diyos ko, hindi ko kaya 'yan, ani Rosana Angulo, isang mamimili sa Pasig Mega Market.  May halagang P27 to P32 kada kilo ang NFA rice, higit na mas mura sa commercial rice na nagkakahalaga ng P42 hanggang P70 kada kilo.  Daing naman ng mamimiling si Carmelita Puno, tipid na tipid na sila sa ulam dahil sa mataas ng presyo ng bigas.  ""Napakahirap. Minsan nga ang ulam na lang itlog minsan bagoong na nga lang,” sabi ni Puno.  Mas masaklap ang naging sitwasyon sa Malinta wet and dry market sa Valenzuela dahil naubusan ang mga mamimili ng NFA rice.  “Ngayon lang uli lumitaw ang NFA [rice]. Tagal ding nawala.,” ani Merly Cañero.  Inamin ng retailer na si Mark Joseph Sevilla na kulang ang suplay ng NFA rice sa kanila.  “Kasi 'yang isang delivery, 50 sacks isang araw lang, ubos na [agad] 'yan eh,” sabi ni Sevilla.  Hindi rin pinalad ang mga mamimili sa San Juan talipapa sa Malinta, Valenzuela dahil sarado ang tindahan ng NFA retailer sa lugar kaya napipilitan silang bumili ng commercial na P43 kada kilo ang pinakamura  Sa kabila ng ganitong sitwasyon, iginiit ni NFA official Rex Estoperez na sapat ang suplay ng NFA rice.  ""Dapat ilabas natin 'yang bigas dahil mahirap mag-explain sa taong bayan na may naiwan pa diyan na malaki,” ani Estoperez.  Umaasa naman ang Department of Agriculture na magkakaroon ng masaganang ani sa mga susunod na buwan para humupa ang presyo ng bigas sa merkado pagdating ng Nobyembre.--","Sa kabila ng deklarasyon ng mga opisyal ng pamahalaan na walang rice shortage at sapat ang suplay ng mas murang NFA [National Food Authority] rice, marami pa rin ang napipilitang pumili nang maaga sa pangambang maubusan sila.","Setyembre 11, 2018 9:50pm GMT+08:00",https://www.gmanetwork.com/news/balitambayan/balita/667411/mga-bumibili-ng-nfa-rice-maagang-pumipili-sa-takot-na-maubusan/story/
"Dalawang umano'y tulak, nahulihan ng mga pampasabog sa Valenzuela City","Dalawang bala ng grenade launcher at granada, kasama ang sampung sachets ng hinihinalang shabu, ang tumambad sa pulis na nagkasa ng buy-bust operation sa dalawang hinihinalang tulak sa Valenzuela City.  Kita sa ulat ni Darlene Cay nitong Miyerkoles sa Unang Balita ang mga gamit na ito sa pagdakip kila Denver Cabrito at Michael Angelo Tagulao, na ayon kay Senior Superintendent David Nicolas Poklay ay target ng operasyon.  Hindi itinanggi ni Tagulao na ibebenta niya sana ang mark 2 fragmentation grenade at dalawang M203 grenade sa halagang P2,000.  Ninakaw daw ni Tagulao ang mga pampasabog habang nagtatrabaho bilang tubero sa isang naval base at ibinenta ang mga ito paisa-isa nang nawalan ng trabaho.  Kalaunan daw ay pinasok na rin niya ang pagtutulak ng shabu.  Nagkataon lamang raw na napasama si Cabrito kay Tagulao nang siya ay dakipin dahil naghahanap rin ito ng pera, ngunit meron umano itong kaso ng frustrated homicide laban sa isang pulis. Bukod dito suspek din umano siya sa pangho-holdup sa Caloocan.","Dalawang bala ng grenade launcher at granada, kasama ang sampung sachets ng hinihinalang shabu, ang tumambad sa pulis na nagkasa ng buy-bust operation sa dalawang hinihinalang tulak sa Valenzuela City.","Setyembre 12, 2018 9:35am GMT+08:00",https://www.gmanetwork.com/news/balitambayan/balita/667440/dalawang-umano-y-tulak-nahulihan-ng-mga-pampasabog-sa-valenzuela-city/story/
"Barangay secretary, pinagbabaril sa harap mismo ng mataong barangay hall sa Maynila","Patay ang isang barangay secretary sa Maynila matapos siyang pagbabarilin ng isang lalaking nakamotorsiklo sa tapat pa mismo ng mataong barangay hall kung saan maraming bata ang naglalaro.  Ang sekretarya, sinabing galit daw sa mga nagdo-droga.  Sa ulat ni Vonne Aquino sa GMA News ""Unang Balita,"" makikita sa CCTV na nakaupo ang sekretarya ng Brgy. 314 na si Julio Turla sa gilid ng kanto ng Teodora Alonzo at Lope de Vega Street nitong Miyerkoles pasado 2 p.m.  Maya-maya pa, dumating ang isang lalaking nakamotorsiklo, nag-U-turn at pumarada.  Pinuntahan niya si Turla at nang makalapit, bigla niyang pinagbabaril ang biktima hanggang sa mapatay.  Matapos nito, agad tumakbo ang salarin papunta sa kaniyang motor at humarurot paalis.  Ayon kay Azucena Aure, kagawad ng Brgy. 330 Zone 33, matagal na niyang kilala si Turla na dati ring kagawad.  ""Hindi talaga gumagamit, galit nga 'yan sa mga nagda-drugs... Two years ko yang kapitbahay,"" sabi ni Aure.  Kasalukuyang nag-iimbestiga ang mga awtoridad sa pagpaslang sa sekretarya.",Patay ang isang barangay secretary sa Maynila matapos siyang pagbabarilin ng isang lalaking nakamotorsiklo sa tapat pa mismo ng mataong barangay hall kung saan maraming bata ang naglalaro.,"Agosto 23, 2018 12:33pm GMT+08:00",https://www.gmanetwork.com/news/balitambayan/balita/665208/barangay-secretary-pinagbabaril-sa-harap-mismo-ng-mataong-barangay-hall-sa-maynila/story/
Payo ng doktor kay Pres. Duterte: Magpatingin sa pain specialist,"Dapat umanong kumonsulta at magpatingin si Pangulong Rodrigo Duterte sa isang pain specialist upang matulungan sa kaniyang idinaraing na karamdaman.  Ito ang payo ni Dr. Luzviminda Kwong makaraang aminin ng Pangulo ang nararanasang ""perpetual pain"" o walang tigil na pananakit sa kaniyang gulugod mula nang maaksidente sa motorsiklo.  “Ang advice ko nga sana dapat our President should be consulting a pain specialist to help him, para mas maka-function siya kasi parang ang hirap mag-function kapag may masakit...,” pahayag ni Dr. Kwong sa panayam ng Radyo Veritas nitong Huwebes.  Si Dr. Kwong ay isang pain management specialist, anesthesiologist, at dating Presidente ng Pain Management Society of the Philippines.  Matatandaang inamin ni Duterte ang kaniyang pag-inom ng fentanyl na isang matinding pain killer.  Subalit, ipinatigil umano ito ng kaniyang doktor nang malamang dinoble niya ang prescribed medication.  Ipinaliwanag ni Dr. Kwong na ang fentanyl ay halos kasing lakas ang epekto sa morphine na ginagamit sa mga pasyenteng dumaranas ng severe pain tulad sa cancer patients, mga katatapos lang na maoperahan, mga mayroong acute trauma, at chronic severe back pain.  “Same thing as morphine it has strong opioids. But fentanyl comes in a patch and IV (Intravenous), so it is used for severe pain...,"" paglilinaw ni Dr. Kwong.  Matatandaang sinabi ng Pangulo sa mga nakaraang talumpati niya na ang kanyang pag-inom ng fentanyl ay upang maibsan ang pananakit sa kanyang spine sanhi ng maaksidente sa motorsiklo limang taon na ang nakararaan. Ang Pangulo ay 73-anyos na sa ngayon.",Dapat umanong kumonsulta at magpatingin si Pangulong Rodrigo Duterte sa isang pain specialist upang matulungan sa kaniyang idinaraing na karamdaman.,"Agosto 23, 2018 4:13pm GMT+08:00",https://www.gmanetwork.com/news/balitambayan/balita/665248/payo-ng-doctor-kay-pres-duterte-magpatingin-sa-pain-specialist/story/
"Mga videoke bar, ginagawa raw tambayan ng mga mangingisdang naghahanap ng panandaliang-aliw","Nagsagawa ng operasyon ang mga awtoridad laban sa mga videoke bar sa lungsod ng Navotas na tambayan umano ng mga mangingisdang naghahanap ng panandaliang-aliw. Ang mga misis ng mga mangingisda, natuwa dahil doon daw nauubos ang kita ng kanilang mga asawa.    Ayon sa ulat ni Emil Sumangil sa GMA News ""24 Oras"" nitong Huwebes, isinagawa ng mga awtoridad ang operasyon matapos silang makatanggap ng mga reklamo mula sa mga asawa ng mga mangingisda.  ""'Yung mga asawa ng mga mangingisda, lumapit sa amin na nagiging problema, na imbes pangkain na nga lang [ang kita]... napupunta pa sa beerhouse,"" sabi ni Police Superintendent Baltazar Rivera, regional chief ng Philippine National Police Maritime Group-National Capital Region.  ""P500 daw po ang singil sa customer, P250 sa babae, P250 sa nagme-maintain,"" dagdag ni Rivera.  Tatlong babaeng menor de edad naman ang nailigtas ng mga awtoridad mula sa kamay ng dalawang bugaw na naaresto.  Paliwanag ng mga suspek na sina Narcisa Delos Reyes at Bernadette Sopema, matindi ang kanilang pangangailangan kaya sila humantong sa naturang iligal na gawain.  ""Sampu po kasi ang anak ko eh. Nag-aaral po. Gusto ko po sila makapagtapos, kaya ganon... 'yung asawa ko nagsaside-car. Umuupa kami ng bahay, nasunugan kami noong May 21,"" sabi ni Delos Reyes.  ""Ako lang din po bumubuhay sa mga anak ko, tatlo po ang anak ko. Wala akong asawa. Ako rin ang bumubuhay sa mga magulang ko,"" sabi naman ni Sopema.  Natuwa naman ang mga nagreklamong misis sa pagkakahuli sa mga bugaw.  ""Lalo na po sa mga bata, gusto ng pera siyempre gagawin nila lahat para mabugaw sila. Kayo namang mga bugaw, tumigil na kayo para hindi na makasira ng ibang pamilya,"" pahayag ng isang nagreklamo. --","Nagsagawa ng operasyon ang mga awtoridad laban sa mga videoke bar sa lungsod ng Navotas na tambayan umano ng mga mangingisdang naghahanap ng panandaliang-aliw. Ang mga misis ng mga mangingisda, natuwa dahil doon daw nauubos ang kita ng kanilang mga asawa.","Agosto 23, 2018 8:32pm GMT+08:00",https://www.gmanetwork.com/news/balitambayan/balita/665286/mga-videoke-bar-ginagawa-raw-tambayan-ng-mga-mangingisdang-naghahanap-ng-panandaliang-aliw/story/
"7 mahistrado ng SC na bumoto para patalsikin si Sereno, sinampahan ng impeachment complaints","Sinampahan ng mga kongresista mula sa oposisyon ng impeachment complaints ang  pito sa walong mahistrado ng Korte Suprema na bumoto para mapatalsik sa puwesto si dating Chief Justice Maria Lourdes Sereno.  Inireklamo ng culpable violation of the Constitution at betrayal of public trust sina Justices Teresita de Castro, Diosdado Peralta, Lucas Bersamin, Andres Reyes, Francis Jardeleza, Noel Tijam at Alexander Gesmundo.  Hindi naman isinama sa reklamo si Ombudsman Samuel Martires dahil hindi na siya nakaupong associate justice ng SC.  Ayon sa mga mambabatas, nilabag umano ng mga naturang mahistrado ang Konstitusyon nang alisin nila sa puwesto si Sereno sa pamamagitan ng quo warranto, kahit alam nila na tanging sa impeachment proceeding lamang dapat alisin sa puwesto ang punong mahistrado.  Inakusahan din sina De Castro, Peralta, Bersamin, Tijam at Jardeleza ng betrayal of public trust dahil sa tumanggi silang mag-inhibit sa petisyon ng quo warranto, sa kabila ng kanilang umanong hinanakit at hindi pagiging patas kay Sereno.  Kabilang sa mga naghain ng reklamo laban sa mga mahistrado sina Albay Representative Edcel Lagman, Magdalo party-list Representative Gary Alejano, Ifugao Representative Teddy Baguilat at Akbayan party-list Representative Tom Villarin.--",Sinampahan ng mga kongresista mula sa oposisyon ng impeachment complaints ang  pito sa walong mahistrado ng Korte Suprema na bumoto para mapatalsik sa puwesto si dating Chief Justice Maria Lourdes Sereno.,"Agosto 23, 2018 6:11pm GMT+08:00",https://www.gmanetwork.com/news/balitambayan/balita/665270/7-mahistrado-ng-sc-na-bumoto-para-patalsikin-si-sereno-sinampahan-ng-impeachment-complaints/story/
"Mga aktibidad sa beach ng Boracay tulad ng party, planong limitahan","Maliban sa bilang ng mga turista, plano rin ng kalihim ng Department of Environment and Natural Resources (DENR) na limitahan ang aktibidad sa beach o baybay ng Boracay tulad ng mga party, kasal, at maging ang pagmamasahe.  Sa ulat ni Sandra Aguinaldo sa GMA News ""Saksi"" nitong Huwebes,  sinabi ni DENR Secretary Roy Cimatu, isa sa nakakadumi sa sikat na island beach ang nagaganap na party sa lugar.  ""Puwede nga mag-party sa loob ng hotel or sa establishments, huwag doon sa beach. They can have their ano doon, wedding ceremony, birthday ceremony o ano doon sa loob ng hotel,"" anang kalihim.  Pero paglilinaw ni Cimatu, pag-uusapan pa bago gawing polisiya ang naturang plano. Kasama rin sa tatalakayin ang mga panukala na ipagbawal ang pagpapamasahe sa beach, pagtatayo ng sand castle at performance ng fire dancers na nakasisira rin umano sa beach.  Nakatakdang buksan ang Boracay sa Oktubre 15 bilang ""dry run"" at limitado pa ang papayagang dami ng turista.  Gagawin umano ito para malaman nila ang mga dapat pa nilang gawin para sa opisyal na pagbubukas ng isla sa Oktubre 26.  Pinaalalahanan naman ng kalihim ang publiko na bago mag-book sa hotel ay tiyakin na may clearance na itong mag-operate mula sa gobyerno.  ""We will test 1,000 rooms, then the following day we will again test 1,000, so that ma-test natin lahat 'yung kanilang, 'yung mga compliant makikita natin 'yung kanilang performance,"" ayon sa kalihim.  Sa isang pahayag ng Boracay Inter-Agency Task Force (BIATF), sinabi na prayoridad ang mga taga-Aklan sa mga turistang papayagan na makapasok sa Boracay.  ""This will be open to local tourists, with Aklanons as priority, and allow us to assess what else needs to be done before the island is reopened to all tourists—both domestic and foreign—on October 26,"" saad sa pahayag.--","Maliban sa bilang ng mga turista, plano rin ng kalihim ng Department of Environment and Natural Resources (DENR) na limitahan ang aktibidad sa beach o baybay ng Boracay tulad ng mga party, kasal, at maging ang pagmamasahe.","Agosto 23, 2018 11:39pm GMT+08:00",https://www.gmanetwork.com/news/balitambayan/balita/665307/mga-aktibidad-sa-beach-ng-boracay-tulad-ng-party-planong-limitahan/story/
"Lalaking nanuhol sa pulis kapalit ng kalayaan ng kanyang kapatid, arestado","Lalaki, arestado matapos tangkaing suhulan ang pulis kapalit ng kalayaan ng kanyang kapatid sa La Loma Police Station sa Quezon City.          Arestado ang isang lalaki matapos suhulan ang operatiba ng Station Drug Enforcement Unit (SDEU) sa Quezon City kapalit ng kalayaan ng kanyang kapatid na nahuli sa buy-bust operation kagabi.  Sa video ng SDEU, kita ang pagpasok ni Jonathan Prodigalidad sa isang opisina sa La Loma Police Station.  May kinuha siyang papel sa bulsa ng pantalon kung saan nakabalot ang P25,000.  Agad siyang inaresto ng pulis.  Si Jonahan ay kapatid ng drug suspek na si Isagani na naaresto sa ikinasang buy-bust operation sa Barangay Sto. Domingo kagabi.  P300 halaga ng shabu ang nabili ng operatiba kay Isagani at nakuha sa kanya ang anim na sachet ng hinihinalang shabu.  Ayon sa pulisya, nangyari ang panunuhol ilang minuto matapos dalhin sa police station si Isagani.  “After madala si Ganni dito sa police station sumunod naman itong si Jonathan then lumapit siya sa isang operatiba natin and allegedly inaalok niya ito ng pang-areglo,” ani Senior Inspector Kenneth Louie Leaño, hepe ng SDEU.  Depensa ni Jonathan, ipinaabot lang sa kanya ang pera ng kanyang hipag na si Salve Yacap.  “Hindi naman po ako sir ang kausap nun. Bale inutusan lang po ako ng asawa po. Pagdating po rito sir hinuli na po nila ako,” ani Jonathan.  Si Isagani naman, hindi raw alam na sinuhulan ng kanyang kapatid ang mga pulis.  Mahaharap si Jonathan sa kasong corruption of public officials.  Kakasuhan naman si Isagani ng paglabag sa Comprehensive Dangerous Drugs Act of 2002.",,"Agosto 24, 2018 5:34am GMT+08:00",https://www.gmanetwork.com/news/balitambayan/balita/665319/lalaking-nanuhol-sa-pulis-kapalit-ng-kalayaan-ng-kanyang-kapatid-arestado/story/
"P35-M shabu, 20K na bala, nasabat mula sa inarestong Taiwanese","Nasabat ang P35 milyong halaga ng umano'y mataas na uri ng shabu at 20,000 piraso ng 9mm na bala matapos madakip ang isang Taiwanese national sa Binondo, Maynila.  Sa ulat ng GMA News ""QRT"" nitong Biyernes, kinilala ang suspek na si Chong Chin Hao, 31-anyos, na inaresto sa silid sa fifth floor ng isang hotel.  Base sa impormasyon ng mga awtoridad, sangkot umano ang suspek sa ilegal na droga.  Samantala, inaalam pa kung saan nakadestino ang libo-libong balang gawa ng isang local manufacturer na nakuha mula sa kuwarto.  Isang follow-up operation na rin ang isinasagawa ng pulisya.  Sinubukan ng GMA News na kuhanan ng panayam ang suspek ngunit sinabi nitong hindi siya nakakaintindi ng Ingles.","Nasabat ang P35 milyong halaga ng umano'y mataas na uri ng shabu at 20,000 piraso ng 9mm na bala matapos madakip ang isang Taiwanese national sa Binondo, Maynila.","Agosto 24, 2018 8:30pm GMT+08:00",https://www.gmanetwork.com/news/balitambayan/balita/665397/p35-m-shabu-20k-na-bala-nasabat-mula-sa-inarestong-taiwanese/story/
Isang nanay sa QC malubha matapos saksakin ng kaniyang anak ,"Nasa malubhang kalagayan ang isang 51-anyos na ina sa Quezon City matapos siyang saksakin ng kaniyang 29-anyos na anak.  Sa ulat ng Super Radyo dzBB nitong Sabado ng umaga, sinabing nangyari ang insidente ng pananaksak sa Barangay Payatas.  Sa inisyal na imbestigasyon ng Quezon City Police, lumalabas na sinaksak ng binata ang kaniyang ina matapos itong utusan na palakasan ang television.  Ayon sa suspek, binugbog umano siya ng kaniyang nanay nang hindi niya ginawa ang utos nito, kaya nasaksak niya ito.   Pinagsisihan na umano niya ang kaniyang ginawa, ayon sa mga pulis.  Pahayag naman ng kapatid ng suspek, may problema sa pag-iisip ang suspek ngunit hindi pa napatingnan sa doktor.  Iimbestigahan din ng mga pulis kung totoo ngang may problema sa pag-iisip ang suspek, ngunit nahaharap pa rin ito sa kasong frustrated parricide.",Nasa malubhang kalagayan ang isang 51-anyos na ina sa Quezon City matapos siyang saksakin ng kaniyang 29-anyos na anak.,"Agosto 25, 2018 10:30am GMT+08:00",https://www.gmanetwork.com/news/balitambayan/balita/665444/isang-nanay-sa-qc-malubha-matapos-saksakin-ng-kaniyang-anak/story/
"7 sangkot daw sa cyber kalaswaan, arestado sa Iligan City","Arestado ang pitong tao na sangkot umano sa cyber kalaswaan sa Iligan City, Lanao del Norte kung saan mga foreigner pa ang kanilang mga kliyente.  Walo namang kabataan ang nasagip sa mga isinagawang operasyon.  Sa ulat ni Lala Roque sa GMA News ""Balita Pilipinas"" nitong Biyernes, sinabing dinakip ang mga suspek sa mga magkakasunod na entrapment operation ng pulisya.  Sa Barangay Dalipuga, inaresto ang mag-inang sina ""Ana"" at ""Joy"", at ang tiyahin ni Joy na si ""Angela"", mga hindi nila tunay na pangalan.  Umamin si alyas ""Ana na nagseserbisyo ang anak para sa isang kliyenteng Amerikano. Depensa naman ni Angela, napilitan lang siyang gumawa ng ilegal.  Nailigtas naman ang anak ni alyas ""Joy"" na 1-anyos pa lamang.  Nagsagawa rin ng operasyon ang Station 4 at nahuli ang magkaka-anak na sina ""Mae"", ""Dianne"" at ""Cara"", mga 'di rin nila tunay na pangalan, at isa pa nilang pamangkin na estudyante.  Itinuro nila si alyas ""Mae"" bilang may pakana sa ilegal na gawain.  Ayon sa kanila, may online job lamang si Mae at tumutulong lang sila sa transaksiyon sa perang ipinapadala ng kaniyang kliyente.  Pinabulaanan ni alyas ""Mae"" ang mga paratang sa kaniya pero umamin siyang may kaibigan siyang Amerikano na nagbibigay ng pera sa kaniya.  Sinabi ng pulisya na matagal na silang gumagawa ng pagmamanman kay alyas ""Mae"" at napatunayan din sa operasyon na nagsagawa siya ng mga ilegal na transaksiyon.  Sa hiwalay na operasyon pa, limang menor de edad na isinasalang sa cybersex sa Barangay Tambacan ang nasagip, habang sa Barangay Mahayahay, tatlong kabataan ang nai-rescue.  Mahaharap ang mga suspek sa kasong paglabag sa Anti-Child Pornography Act.","Arestado ang pitong tao na sangkot umano sa cyber kalaswaan sa Iligan City, Lanao del Norte kung saan mga foreigner pa ang kanilang mga kliyente.","Agosto 24, 2018 7:15pm GMT+08:00",https://www.gmanetwork.com/news/balitambayan/balita/665389/7-sangkot-daw-sa-cyber-kalaswaan-arestado-sa-iligan-city/story/
"Dating flight stewardess, kulong nang mag-e-mail ng bomb threat sa airline company","Arestado ang isang dating flight attendant sa Quezon City matapos siyang magpadala ng bomb threat sa isang airline company sa pamamagitan ng e-mail.  Sa ulat ni Jaime Santos sa GMA News ""Balitanghali Weekend"" nitong Sabado, kinilala ang suspek na si Janette Alano Tulagan na dinakip sa Barangay Holy Spirit.  Sinabi ng Philippine National Police Anti-Crime Cybercrime Group na natanggap nila ang reklamo ng airline company noong Hulyo kung saan nagpadala raw ang babae ng e-mail na may nakasulat na: ""ALL FLIGHTS MANILA TO KUALA LUMPUR WILL HAVE A BOMB ON BOARD ON JULY 13.""  Dahil dito, nakipagtulungan ang pulisya sa United States Department of Justice upang ma-trace ang web services provider na ginamit ng sender.  ""On the same day, Yahoo replied and provided us with the details on the specific IP address and cellphone number used by the person who created the account,"" ayon kay Chief Inspector Artemio Cinco Jr, spokesperson, PNP Anti-Cybercrime Group.  Lumabas na cellphone at mobile number ni Tulagan ang ginamit para mapadala ang e-mail.  ""'Yung motive as of now hindi pa namin masabi kasi under investigation pa namin kung bakit nag-send itong ating suspect ng ganitong klaseng e-mail,"" ayon pa kay Cinco.  Dahil sa bomb threat, dinagdagan ng airline ang kanilang security measures.  Tumangging magbigay ng pahayag ang suspek, na panay ang iwas sa camera.  Mahaharap siya sa reklamong paglabag sa Presidential Decree Number 1727 o ang Anti-Bomb Joke Law.",Arestado ang isang dating flight attendant sa Quezon City matapos siyang magpadala ng bomb threat sa isang airline company sa pamamagitan ng e-mail.,"Agosto 25, 2018 6:07pm GMT+08:00",https://www.gmanetwork.com/news/balitambayan/balita/665460/dating-flight-stewardess-kulong-nang-mag-e-mail-ng-bomb-threat-sa-airline-company/story/
"Frozen seafood na mas mura kaysa sariwa, tumumal ang benta dahil sa balita ng formalin","Dahil sa ito'y mas mura, mas mabilis nauubos ang mga frozen na isda at seafood kaysa sariwa sa ilang pamilihan sa Paranaque City. Ngunit nang mabalita ang mga umano'y imported na isda na nilalagyan ng formalin, naging matumal ang bentahan ng mga nasabing produkto.  Sa ulat ni Cecille Villarosa sa GMA News ""Balitanghali Weekend"" nitong Sabado, sinabing hindi lamang frozen galunggong ang mabibili sa Bulungan Seafood Market, kundi pati mga frozen salmon, tamban at pusit.  Madaling matukoy ang mga frozen na produkto dahil kadalasan silang nakalagay sa mga kahon.  Sinabi ng mga tindera sa seafood market na matagal na silang nagbebenta ng mga isdang frozen na karamiha'y mula pa sa China at kinukuha nila mula sa Navotas fishport.  Sampung taon nang tindera si Brenda Rosales sa Bulungan Seafood Market, na nagbebenta ng frozen isda dahil ito ang kanilang pambawi kapag panahon ng tag-ulan at mabagal ang supply ng sariwang isda na huli sa mga dagat sa Pilipinas.  ""Ngayon sa frozen mas mabilis nauubos sa frozen kaysa sa sariwa eh. Mas mura kasi. Mahal ang sariwa namin,"" sabi ni Rosales.  Ganito rin si Kai Aquino na walong taon nang nagbebenta ng frozen na isda na ligtas naman daw kainin.  Ngunit naapektuhan ang kanilang benta dahil sa ulat na pag-iimport ng frozen galunggong ng gobyerno, at pagkakaroon ng formalin sa ilang imported na isda.  ""Simula nang mabalita, tumumal kami. Parang nasiraan ang frozen, matagal na kaming nagfo-frozen eh,"" sabi ni Aquino.  Nasa pagitan ng P30 hanggang P40 ang itinaas umano ng presyo ng sariwang isda sa loob ng nakaraang isang buwan.  Tinatayang nasa P100 hanggang P120 kada kilo ang sariwang salmon, pero mas mura ang frozen salmon na nagkakahalaga ng P80 per kilo.  Ang galunggong naman ay nasa P140 hanggang P150 kada kilo kapag sariwa, ngunit mas mura ng P20 kapag frozen sa halagang P120.  Halagang P80 kada kilo ang sariwang tamban, pero P70 per kilo kapag frozen.  P120 ang kada kilo ng sariwang salay, habang P75 naman ang frozen.  Ang hiwas naman ay pantay lamang ang presyo ng sariwa at frozen na nasa P70 per kilo, pati ang tulingan na ang sariwa at frozen ay parehong P110 per kilo.  Ang sariwang pusit, 300 per kilo ang halaga, pero mas mura ang frozen sa P200 per kilo lamang.","Dahil sa ito'y mas mura, mas mabilis nauubos ang mga frozen na isda at seafood kaysa sariwa sa ilang pamilihan sa Paranaque City. Ngunit nang mabalita ang mga umano'y imported na isda na nilalagyan ng formalin, naging matumal ang bentahan ng mga nasabing produkto.","Agosto 25, 2018 5:44pm GMT+08:00",https://www.gmanetwork.com/news/balitambayan/balita/665456/frozen-seafood-na-mas-mura-kaysa-sariwa-tumumal-ang-benta-dahil-sa-balita-ng-formalin/story/
"Bohol, inulan ng butil ng yelo o hailstorm","Ikinagulat ng mga residente ang hailstorm o pagbagsak ng mga butil ng yelo sa Pilar, Bohol, na nangyari kasabay ng pag-ulan.  Sa ulat sa GMA News ""Balitanghali Weekend"" nitong Sabado, sinabing ito ang unang beses na umulan ng yelong singlaki ng butil ng mais sa lugar.  Tumagal ang hailstorm ng limang minuto, samantalang umulan naman ng 20 minuto.  Wala namang naiulat na nasaktan sa insidente.  Ayon sa PAGASA, karaniwang nabubuo ang hail o butil ng yelo sa loob ng malamig na thunderstorm clouds, at hindi agad natutunaw dahil nasa mataas na lugar ang pagbabagsakan o kapag nasa mababang lugar ang thunderstorm cloud.","Ikinagulat ng mga residente ang hailstorm o pagbagsak ng mga butil ng yelo sa Pilar, Bohol, na nangyari kasabay ng pag-ulan.","Agosto 25, 2018 6:11pm GMT+08:00",https://www.gmanetwork.com/news/balitambayan/balita/665461/bohol-inulan-ng-butil-ng-yelo-o-hailstorm/story/
Pope Francis magpupugay sa isang lasengo na maaaring maging santo,"Nakatakdang  magbigay-pugay si Pope Francis nitong Sabado sa isang yumaong lalaking dating lasinggero, ngunit ngayo'y nasa proseso na ng pagiging santo.  Si Matt Talbot ay ipinanganak sa Dublin, Ireland noong 1865, at minsan na ring tinawag na ""Holy Drinker."" Namatay siya noong 1925.  Sa ulat ng Reuters, sinabing magdadasal si Pope Francis sa mga relikya ni Talbot, na kilala bilang patron ng mga nahihirapang kumawala sa bisyo ng alak.  Ipinanganak sa isang mahirap na pamilya at kabilang sa 12 na anak ng isang bayolente at lasinggerong ama.  Nagsimula ang sobrang pag-iinom ni Talbot sa edad 12 noong nagtrabaho siya para sa isang merchant ng alak.  Ayon sa isang rekord, ibinenta pa ni Talbot noon ang kanyang bota para lang siya maka-order ng isang pint ng alak sa isang pub.  Ngunit sa tulong ng isang pari, nangako si Talbot na talikuran ang kanyang pagiging lasenggo sa edad na 28 at huwag tumikim kahit isang patak, hanggang sa atakihin siya sa puso noong 1925 sa edad na 69.  Naging mananampalataya si Talbot, laging dumadalo sa Misa at nagpepenitensiya, tulad ng pagsabit ng maliit na kadena sa kanyang binti. Ikinampanya na rin ang temperance o pagpipigil.  Sa tulong din ng isang propesor ng pilosopiya, binasa ni Talbot ang bibliya at mga sulatin ng mga santo at kalauna'y naging miyembro ng brotherhood ng mga Franciscan.  Ipinangalanan sa kanya ang isa sa mga tulay sa Ilog Liffey, at maraming klinika sa mundo na tumutulong sa mga may adiksyon. Isang estatwa ni Talbot ang nakatayo malapit sa naturang tulay.  ""Never go too hard on the man who can't give up drink. It is as hard to give up drink as it is to raise the dead to life again,"" ayon kay Talbot, na sinabing ang dalawang milagro ay posible sa tulong ng Diyos.  Noong 1931, nagsimula ang obispo ng Dublin na suriing mabuti ang kanyang buhay na may layong tingnan kung maaaring isagawa ang diocesan procedure para masimulan ang pagkilala sa kanya bilang santo.  Nagsimula nga ito at noong 1975, nag-isyu si Pope Paul ng kautusan para kilalanin ang ""heroic virtues"" ni Talbot, na nagbibigay sa kanya ng titulong ""venerable,"" isa sa mga unang hakbang na maaaring humantong sa pagiging santo.  Para umusad ang pagiging santo ng isang tao, kailangang kilalanin ng Iglesia Katolika ang isang himala mula kay Talbot.  Itinuturo ng Iglesia Katolika na gumagawa ang Diyos ng mga himala, ngunit ang mga santo na pinaniniwalaang kasama na ng Diyos sa langit ay namamagitan din sa mga taong nagdadasal sa kanila.  Ang isang halimbawa ng himala ay paggaling ng isang tao sa sakit, na hindi maipaliwanag ng mga medikal na eksperto.","Nakatakdang  magbigay-pugay si Pope Francis nitong Sabado sa isang yumaong lalaking dating lasinggero, ngunit ngayo'y nasa proseso na ng pagiging santo.","Agosto 25, 2018 8:01pm GMT+08:00",https://www.gmanetwork.com/news/balitambayan/balita/665465/pope-francis-magpupugay-sa-isang-lassengo-na-maaaring-maging-santo/story/
"Babae, biglang sinaksak ng banana cue stick sa batok","Naglalakad lang daw ang isang babae sa Quezon City nang bigla siyang saksakin ng banana cue stick sa batok ng isang lalaki.  Ayon sa ulat ng ""24 Oras: Weekend"" nitong Sabado, alas-7 ng umaga nang saksakin si Diana Maey Cabalo habang naglalakad sa footbridge.  Umabot sa 2-3 inches ang lalim ng kanyang sugat.  Ayon sa YouScooper na si Mark Aycardo, isang taong taong grasa ang sumaksak sa biktima.  Posibleng may problema raw sa pag-iisip ang suspek na nasa kustodiya na ng mga awtoridad. Sa viral video, makikitang nakaupo sa sahig ang suspek na tila wala sa katinuan.  Naoperahan na raw at nasa maayos nang kalagayan ang biktima nitong Sabado.  Ayon sa kanyang doktor, ""Around two to three inches ang lalim. Wala namang tinamaan na ugat, ang mga tinamaan lang dito 'yung mga muscles.""  Sa kwento ng biktima, hindi raw niya kaagad napansin ang nakatusog na stick sa kanyang batok hangga't pinalibutan siya ng tao sa gilid ng daan.  ""Sa una po, hindi ko po napansin na sinaksak po ako ng barbecue stick. So 'yung mga lumapit sa 'kin na mga tao, dun ko lang napansin,"" sabi ni Cabalo.  ""Hindi ko talaga alam na mayroon pala akong kasunod na suspek noon na bigla nalang niya akong sinaksak,"" dagdag niya.",Naglalakad lang daw ang isang babae sa Quezon City nang bigla siyang saksakin ng banana cue stick sa batok ng isang lalaki.,"Agosto 25, 2018 9:13pm GMT+08:00",https://www.gmanetwork.com/news/balitambayan/balita/665468/babae-biglang-sinaksak-ng-banana-cue-stick-sa-batok/story/
"Ikalawang palapag ng isang bahay sa QC, nasunog","Nasunog ang ikalawang palapag ng isang bahay sa Samar 1 Street corner Luzon Avenue sa Brgy. Old Balara, Quezon City, pasado alas diyes Linggo ng gabi.  Makapal na usok ang lumabas mula sa ikalawang palapag na may isang kuwarto.  Ayon sa Bureau of Fire Protection ng Quezon City, pagmamay-ari ang bahay ng pamilya Millevo.  NOW: Bahagi ng apat na palapag na bahay, nasunog sa Luzon Avenue sa Brgy. Old Balara Quezon City.     Tanging kasambahay na babae lang daw ang naiwan sa bahay nang mangyari ang insidente.  Agad naman siyang nakalabas pero nahirapang huminga.  Isa sa tinitingnan ng BFP na sanhi ng apoy ay ang naiwang nakasaksak na bagay sa loob ng kuwarto.  “Tinitingnan natin baka may mga naiwang bagay itong Millevo family dun sa kuwarto kasi ang kuwarto na ito ay nasa pinaka-right side ng second floor dun sa dulo. Ang tingin ko umpisa ng sunog dun sa dulo ng kuwarto,” ani Fire Inspector Rosendo Cabillan, hepe ng Intelligence and Investigation Section ng BFP-QC.  Nagkaroon ng water damage sa unang palapag habang ang ikatlo at ikaapat na palapag ay hindi naman nadamay.  Nasa P30,000 ang halaga ng pinsala sa ari-arian.  Umabot sa unang alarma ang sunog na naapula pasado alas onse kagabi.","Nasunog ang ikalawang palapag ng isang bahay sa Samar 1 Street corner Luzon Avenue sa Brgy. Old Balara, Quezon City, pasado alas diyes Linggo ng gabi.","Agosto 27, 2018 7:14am GMT+08:00",https://www.gmanetwork.com/news/balitambayan/balita/665555/ikalawang-palapag-ng-isang-bahay-sa-qc-nasunog/story/
"10 pasahero, sugatan sa karambola ng tatlong sasakyan sa Commonwealth","Sugatan ang 10 pasahero ng UV Express sa karambola ng tatlong sasakyan sa Commonwealth Avenue sa Brgy. Old Balara, Quezon City, bago mag-ala una ng madaling araw nitong Lunes.  Nakaupo sa gilid ng kalsada ang mga sugatang pasahero nang maabutan ng mga rescuer habang ang iba ay nasa loob pa ng UV Express.  Agad silang dinala sa ospital.  Kuwento ng UV Express driver na si Rolando Seguro, binangga siya ng kotse at sa lakas ng impact ay nagpaikot-ikot ang UV Express bago sila masalpok ng paparating na bus.  “Nagulat na lang ako binangga ako ng kotse sa bandang kaliwa ng sasakyan ko. Pagbangga niya umikot 'yung sasakyan ko. Parating naman 'yung pulang bus na iyon, 'yun ang tumama sa tagiliran ko hanggang sa umabot ako rito,” ani Seguro.  Sumampa sa gutter ang UV Express, nayupi ang bahagi ng passenger side at nabasag ang windshield nito.  Ang bus naman ay nabasag din ang windshield.  “Magkakasabay po kaming tatlo. Nagulat na lang po ako bumalagbag sa akin bigla yung UV nga po kaya 'yun nawalan na rin ako ng ano hindi ko na mapreno kasi sabay sabay kami,” anang bus driver na si Marjon Caubat.  Hinabol ng ilang concerned motorcyle riders ang nakabanggang kotse at naabutan ito.  Ayon naman sa driver ng kotse na si Chito Fortu, pagka-ovetake sa kanya ng UV Express ay nabangga niya ito at tumama rin sa kanila ang bus.  Hindi naman daw siya tumakas dahil dinala lang niya ang buntis na misis sa ospital matapos sumakit ang tiyan.  “Hihinto na po sana ako 'yung asawa ko ang sabi itakbo mo na ako sa ospital kasi masakit na yung tiyan ko,” ani Fortu.  Napansin na pula ang plaka ng kotse pero ayon kay Fortu ay hindi pa lang ito napapalitan.  Iniimbestigahan pa ng Quezon City Police District Traffic Sector 5 ang aksidente.","Sugatan ang 10 pasahero ng UV Express sa karambola ng tatlong sasakyan sa Commonwealth Avenue sa Brgy. Old Balara, Quezon City, bago mag-ala una ng madaling araw nitong Lunes.","Agosto 27, 2018 8:09am GMT+08:00",https://www.gmanetwork.com/news/balitambayan/balita/665556/10-pasahero-sugatan-sa-karambola-ng-tatlong-sasakyan-sa-commonwealth-avenue/story/
"Babae, patay sa pananaga ng sariling anak sa Negros Occidental","Patay ang isang babae matapos pagtatagain ng sarili niyang anak sa Hinoba-an, Negros Occidental, ayon sa ulat ng ""Balitanghali"" nitong Sabado.  Base sa imbestigasyon ng pulisya, umuwing lasing ang suspek na si Argie Dahildahil.  Galit daw ang suspek dahil sa pagsasama ng kanyang ina na si Erlinda at ang live-in partner nito.  Nauwi raw sa  pananaga ang pagtatalo at napatay ng suspek ang kanyang nanay gamit ang isang itak.  Nahuli ang suspek sa follow-up operation ng mga police at nahaharap ito sa kasong parricide at frustrated murder.  Paliwanag ng suspek, hindi raw niya matanggap na iniwan sila ng ina para makasama ang ka-live in.","Patay ang isang babae matapos pagtatagain ng sarili niyang anak sa Hinoba-an, Negros Occidental, ayon sa ulat ng ""Balitanghali"" nitong Sabado.","Agosto 25, 2018 9:25pm GMT+08:00",https://www.gmanetwork.com/news/balitambayan/balita/665469/babae-patay-sa-pananaga-ng-sariling-anak-sa-negros-occidental/story/
"Duterte, idinepensa ang pagpili niya kay De Castro bilang chief justice","Ipinagtanggol ni Pangulong Rodrigo Duterte ang pagpili niya kay Teresita Leonardo de Castro bilang punong mahistrado ng Korte Suprema. Hinala kasi ng ilang kritiko, ang naturang posisyon ay pabuya ni Duterte kay de Castro matapos mapatalsik si Maria Lourdes Sereno sa nabanggit na pinakamataas na posisyon sa Hudikatura.  Sa panayam ng mga mamahayag nitong Lunes matapos ang paggunita ng  National Heroes' Day sa Libingan ng mga Bayani sa Taguig City, sinabi ni Duterte na ang pagpili niya kay De Castro ay base sa ""seniority,"" isang tradisyon na binali noong Agosto 2012 nang hirangan naman ng noo'y pangulo na si Benigno Aquino III, ang ""junior magistrate"" na si Sereno bilang punong mahistrado.        ""Kung sino 'yung nauna pumasok, siya 'yung unang ma-promote and that would go for everybody,"" paliwanag ni Duterte.  ""I am not familiar of any of them actually. Wala akong kilalang justice na 'yung personal. Truthfully, I have not talked to anyone there. Wala akong kilala. They are all strangers to me,"" dagdag niya.  Una rito, sinabi ng mga mambabatas mula sa oposisyon na pabuya ang posisyon ng chief justice na ibinigay ni Duterte kay de Castro dahil sa kabilang ang huli sa mga nanguna para mapatalsik sa puwesto si Sereno.  Nakatakdang magretiro sa puwesto ang 69-anyos na si De Castro sa Oktibre 8, kaya halos dalawang buwan lang siyang mananatili bilang punong mahistrado. --","Ipinagtanggol ni Pangulong Rodrigo Duterte ang pagpili niya kay Teresita Leonardo de Castro bilang punong mahistrado ng Korte Suprema. Hinala kasi ng ilang kritiko, ang naturang posisyon ay pabuya ni Duterte kay de Castro matapos mapatalsik si Maria Lourdes Sereno sa nabanggit na pinakamataas na posisyon sa Hudikatura.","Agosto 27, 2018 3:30pm GMT+08:00",https://www.gmanetwork.com/news/balitambayan/balita/665598/duterte-idinepensa-ang-pagpili-niya-kay-de-castro-bilang-chief-justice/story/
"Lolang 103-anyos na raw, patuloy sa pamamasura para mabuhay","Sa kabila ng labis na katandaan, patuloy pa rin sa pangangalakal ng basura si Lola Rosa Gaturian upang mabuhay.  Ayon sa ilang kapitbahay ni Lola Rosa sa Mabalacat, Pampanga, mahigit 100-taong-gulang na ang matanda.  ""Marami pong nagsasabi na si Lola Rosa, nasa 100 na po,"" ani Iluminada Lingay sa ulat ni Ian Cruz sa Balitanghali nitong Lunes.  Nang tanungin si Lola Rosa kung kailan ang kaniyang kaarawan, sumagot siya na ipinanganak siya noong Agosto 16, 1915.   Nais ng mga pulis sa kanilang lugar na mabigyan ng tulong si Lola Rosa sa pamamagitan ng pagkuha ng benepisyo para sa mga centenarian subalit wala namang maipakitang birth certificate ang matanda.  Base naman sa nakuhang dokumento ni Lola Rosa sa tulong ng ilan niyang kapitbahay, taong 1938 ipinanganak ang matanda kaya't 80-anyos lamang daw ito.  Kuwento ni Lola Rosa, taong 1940s nang lumuwas siya sa Maynila upang mamasukan bilang kasambahay.  Mula noon hindi na siya nakauwi ng Leyte at hindi na rin niya nakita ang kaniyang mga kamag-anak.  Maraming netizens ang naantig sa kuwento ni Lola Rosa. Hiling nila, makita muli ng matanda ang kaniyang pamilya o kaya makuha ang kaniyang birth certificate para mabigyan siya ng sapat na tulong. —","Sa kabila ng labis na katandaan, patuloy pa rin sa pangangalakal ng basura si Lola Rosa Gaturian upang mabuhay.","Agosto 27, 2018 4:02pm GMT+08:00",https://www.gmanetwork.com/news/balitambayan/balita/665603/lolang-103-anyos-na-raw-patuloy-sa-pamamasura-para-mabuhay/story/
"5 batang magkakapatid, patay sa sunog sa Tondo","Limang batang magkakapatid na nasa edad isa hanggang 12 ang nasawi sa sunog sa Barangay 91 sa Tondo, Maynila nitong Lunes ng umaga.    Sa ulat ni Jun Veneracion sa GMA News TV ""Balitanghali,"" kinilala ang mga nasawi na si John Mike, Michael, Marcelo, Miel Michael, at  Michaela Gemeniano.  Napag-alaman na iniwan ng mga magulang ang mga anak sa bahay para bumili ng pagkain at ikinawit niya ang kandado ng pintuan mula sa labas kaya hindi nakalabas ang mga bata nang magkasunog.  Nakaligtas naman ang isa sa magkakapatid matapos tumalon sa bintana pero hindi na nakasunod sa kaniya ang ibang kapatid.  Sinabi ng nakaligtas na bata na tinawag niya ang kaniyang isang nakatatandang kapatid na sumunod sa kaniya sa tumalon pero pinili raw ng huli na bumalik sa mga naiwan kapatid.  Batay sa paunang imbestigasyon ng Bureau of Fire Protection (BFP), isa sa mga bata ang naglaro ng ""lighter"" na posibleng pinagmulan ng sunog.  Nasa 40 kabahayan pa ang nasunog at 100 pamilya ang naapektuhan.—","Limang batang magkakapatid na nasa edad isa hanggang 12 ang nasawi sa sunog sa Barangay 91 sa Tondo, Maynila nitong Lunes ng umaga.","Agosto 27, 2018 3:57pm GMT+08:00",https://www.gmanetwork.com/news/balitambayan/balita/665604/5-batang-magkakapatid-patay-sa-sunog-sa-tondo/story/
Ama ng 5 batang nasawi sa sunog sa Tondo: Narinig ko pa sila,"Labis ang hinagpis ng mga magulang ng limang bata na nasawi sa isang sunog sa Tondo, Maynila nitong Lunes.  Ayon sa mga naulilang magulang na sina Michael at Emily Gemeniano, ginawa nila ang lahat ng kanilang makakaya upang mailigtas ang mga anak mula sa sunog.  ""Papasok na sana ko Ma'am... may humila sa akin... mga anak ko pala nasa banyo pa kung pinayagan lang nila ako, Ma'am buhay pa mga anak ko,"" sabi ni Emily sa ulat ni Susan Enriquez sa 24 Oras.  Ayon sa ama ng mga bata, hindi niya alam kung papaano isasalba ang mga anak na nasa loob pala ng banyo dahil malaki na raw ang apoy noon.  ""Narinig ko pa mga bata nagsisigaw sa may CR eh. Wala na rin di ko malaman san ako dadaan, puro apoy na rin po. Puro usok,"" sabi ni Michael.  Kuwento ni Emily, bumili lamang siya ng pagkain nilang mag-anak subalit nang makabalik na siya, nakita niyang nilalamon na ng apoy ang kanilang tahanan.  ""Iniwan ko lang po sila, Ma'am... bibili ng pagkain. Pagbalik ko nag-aapoy na po 'yung pinto. Binubuksan ko po, hindi ko mabuksan, Kahit anong tulak po,"" sabi ni Emily.  Wala rin sa kanilang bahay si Michael dahil ipinagawa niya ang kaniyang nasirang motor: ""Ipapagawa ko po 'yung motor ko po kasi sira, nawala ko 'yung susian.""  Nakaligtas sa sunog ang isa nilang anak matapos nitong tumalon sa bintana samantalang ang isa naman ay wala sa bahay nang mangyari sa insidente dahil nakitulog ito sa kaniyang tiyahin.  Hindi alam ng mag-asawa kung papaano haharapin ang dagok sa kanilang buhay.  ""Hindi ko alam paano kami makakalusot sa problema namin. Paano namin matatanggap 'yun?"" sabi ni Emily.  ""Masakit po sa akin 'yun lalo na wala pa silang kaanuhan, masakit po sa amin..."" dagdag ni Michael.  Problema rin ng mag-asawa ang gagastusin para sa burol ng mga anak na nakalagak na ngayon sa Sanctuary Funeral Homes sa Sta. Cruz.  Base sa paunang  , nagsimula raw ang sunog matapos paglaruan ng isang bata ang isang lighter.  Sa kabuuan, 40 tahanan ang natupok ng apoy at 100 pamilya naman ang naapektuhan nito.  Umabot na sa mahigit 3,200 ang insidente ng sunog sa Metro Manila mula Enero hanggang Agosto 2018.  May 35 katao na ang namatay samantalang 178 naman ang nasugatan.","Labis ang hinagpis ng mga magulang ng limang bata na nasawi sa isang sunog sa Tondo, Maynila nitong Lunes.","Agosto 27, 2018 8:30pm GMT+08:00",https://www.gmanetwork.com/news/balitambayan/balita/665634/ama-ng-5-batang-nasawi-sa-sunog-sa-tondo-narinig-ko-pa-sila/story/
"Tokhang sa cellphone, modus lang ng mga nangingikil —PNP","Nagbigay ng babala sa publiko si Philippine National Police (PNP) chief Director General Oscar Albayalde tungkol sa umano'y modus na sasabihan kang kabilang sa drug watchlist upang makapangikil ng pera.    Ayon sa ulat ni Mariz Umali sa ""24 Oras"" nitong Lunes, nakatanggap daw ng mga reklamo ang pambansang pulisya mula sa ilang indibidwal na may mga tumatawag sa kanila na nagpapakilalang taga-PNP at saka sasabihin na kabilang sila sa drug watchlist.  ""'Yan usually 'yung mga modus po niyan, manghihingi siya ng pera... magpapadeposit sa isang money carrier,"" sabi ni Albayalde.  Ayon kay Albayalde, minsan daw ay gumagamit pa ang mga suspek ng mga pangalan ng ilang opisyal sa PNP.  ""Magmula noong nagkaroon tayo ng Oplan Double Barrel, 'yung Oplan Tokhang ginagamit na 'yung panakot 'yung Philippine National Police. Sinasabi nila na ikaw ay may existing warrant of arrest, ikaw ay nasa listahan kung ayaw mong matokhang, kung ayaw mong mabu-bust. Magbigay ka na lang ng pera,"" sabi ni Albayalde.  Dagdag ni Albayalde, hindi lang cellphone kung hindi pati landline ay ginagamit din daw ng masasamang loob upang makapanloko. Gumagamit din daw ang mga ito ng automated voice recording.  Sabi ng PNP, dumadaan sa tamang proseso ang mga pulis sa pagbibigay-alam sa mga taong may warrant of arrest.  Giit nila, hindi nila ito basta-basta tinatawagan at hindi rin sila nagpapabayad para lamang mabura ang pangalan sa drug watchlist.  Ang ginagawa ng PNP ay isasailalim nila ang ""subject"" sa surveillance at intelligence build-up pero hindi nila ito ipinapaalam sa mismong ""subject.""  Payo ng pulisya sa publiko, agad ipagbigay-alam kung makatanggap ng mga ganitong tawag o mensahe.",Nagbigay ng babala sa publiko si Philippine National Police (PNP) chief Director General Oscar Albayalde tungkol sa umano'y modus na sasabihan kang kabilang sa drug watchlist upang makapangikil ng pera.,"Agosto 27, 2018 9:14pm GMT+08:00",https://www.gmanetwork.com/news/balitambayan/balita/665638/tokhang-sa-cellphone-modus-lang-ng-mga-nangingikil-pnp/story/
"4 drug suspek, arestado sa bahay na ginagawang taryahan ng shabu","Arestado ang apat na drug suspek sa ikinasang buy-bust operation sa isang bahay sa Barangay Baesa, Quezon City.     4 drug suspek, arestado sa bahay na ginagawang taryahan ng shabu Brgy. Baesa Quezon City.          Halos P500 ang halaga ng shabu na binili ng operatiba sa mga tulak umanong sina Salvador Sanchez at Angelo Valdez.  Naabutan namang umiiskor, kaya inaresto, sina Honesto Ebuenga at Lilia Fernandez.  Nakuha ang 44 na sachet ng hinihinalang shabu na may street value na P35,000.  Ayon sa pulisya, ilang concerned citizen ang nagsumbong sa Team NCRPO hotline na nakapansin na labas-pasok ang mga tao sa bahay.  “Sabi ng impormante nagtataka sila bakit ang tao labas masok kaya yun po ang nagtulak sa atin na magkasa tayo ng buy-bust operation,” ani Superintendent Alex Alberto, Talipapa Police Station Commander.  Ang bahay, ginagawa umanong taryahan ng illegal na droga o doon nire-repack ang shabu bago ibenta.  “Iba-iba yung (mga parokyano nila) mga tricycle driver, yung mga ganun. Yung iba nga labandera bumibili pa kaya salot talaga itong droga kahit walang-wala na pinag-iipunan pa nila para makagamit lang,” dagdag pa ni Alberto.  Kabilang si Sanchez sa drug watchlist.  Itinanggi ni Sanchez na nagtutulak siya pero aminado siyang gumagamit ng ilegal na droga, maging si Valdez.  Mahaharap ang mga suspek sa kasong paglabag sa Comprehensive Dangerous Drugs Act of 2002.","Arestado ang apat na drug suspek sa ikinasang buy-bust operation sa isang bahay sa Barangay Baesa, Quezon City.","Agosto 28, 2018 6:08am GMT+08:00",https://www.gmanetwork.com/news/balitambayan/balita/665664/4-drug-suspek-arestado-sa-bahay-na-ginagawang-taryahan-ng-shabu/story/
"5-anyos na bata, patay matapos sikmuraan ng tiyuhin sa Baseco","Isang 5-taong gulang na bata ang natagpuang patay sa loob ng computer shop sa Baseco Compound sa Maynila nitong Lunes, ayon sa ulat ni Cecille Villarosa sa Unang Balita nitong Martes.  Batay sa imbestigasyon ng pulisya, namatay ang batang si Gwendel Constantino matapos sikmuraan ng suspek na tiyuhin pa naman niya.  ""Nasuntok ko lang po sa sikmura. Tapos bigla siyang nanginig,"" anang suspek na si Jerome Emberso, na agad na nahuli ng mga pulis at ngayo'y nahaharap sa reklamong murder.  Dagdag pa ni Jerome, itinago niya si Gwendel sa computer shop dahil sa takot.  Magkahalong lungkot at galit naman ang nararamdaman ng foster parent ng biktima na si Amelia Milla dahil sa sinapit niya.  ""Pinipilit naming maging matatag para sa amin din,"" aniya.  Ayon sa Homicide Section ng Manila Police District, 9 p.m. nung Linggo nang umalis ng bahay si Gwendel nang hindi nalalaman ng mga magulang.  Nang hindi umuwi nung gabing iyun, nagpatulong na ang mga kaanak niya sa barangay officials na hanapin siya.  Lunes ng tanghali nang makita ang bangkay ni Gwendel sa loob ng computer shop.  Ayon kay Amelia, mabait at masunuring bata si Gwendel.","Isang 5-taong gulang na bata ang natagpuang patay sa loob ng computer shop sa Baseco Compound sa Maynila nitong Lunes, ayon sa ulat ni Cecille Villarosa sa Unang Balita nitong Martes.","Agosto 28, 2018 9:58am GMT+08:00",https://www.gmanetwork.com/news/balitambayan/balita/665674/5-anyos-na-bata-patay-matapos-sikmuraan-ng-tiyuhin-sa-baseco/story/
"Fetus o sanggol, iniwan sa isang bus mula Aparri","Isang fetus o sanggol na nakabalot sa plastic ang iniwan sa loob ng isang bus mula Aparri nitong Lunes.  Pagarahe na mula sa labindalawang oras na biyahe si Salvador Manuel, drayber ng bus, ng mapansin daw ng konduktor na tila may naiwan na supot ang isang pasahero, ayon sa ulat ni Raffy Tima sa Unang Balita nitong Martes.  Akala ng konduktor ay karne ang laman ng supot ngunit nagulat sila ng makitang bata pala ang laman.  Kasamang nakabalot sa plastic ang bahay bata at umbilical cord ng babaeng sanggol.  Medyo sariwa rin umano ang dugo nang kanilang makita.  Napagtanto ni Manuel at ng konduktor na posibleng may kinalaman ang maraming dugong nakita ng konduktor sa bahaging iyon ng bus.  Wala naman daw pasaherong humingi ng tulong o nagpahayag ng emergency noong sila ay bumibiyahe.  Tahimik daw ang mga pasahero, at karamihan ay tulog.  Ayon kay Manuel, malamang na doon na sa bus ipinanganak ang bata.  Dalawang babae raw ang magkatabi sa upuan kung saan iniwan ang plastic.  Sabi naman ni Diosdado Michaca, janitor, sana daw ay hindi iniwan ng basta na lang ang anak.  ""Dapat inano niya sa mga empleyado para magawan ng paraan. Hindi 'yung tinago lang niya. Eh para siyang nagluwal ng hayop eh,"" ani Michaca.  Itinurn over na ng Manila Police ang fetus sa isang punerarya para maipalibing.   Ang bus unit ay dinala agad sa simbahan upang mabasbasan ng pari.",Isang fetus o sanggol na nakabalot sa plastic ang iniwan sa loob ng isang bus mula Aparri nitong Lunes.,"Agosto 28, 2018 11:20am GMT+08:00",https://www.gmanetwork.com/news/balitambayan/balita/665685/fetus-o-sanggol-iniwan-sa-isang-bus-mula-aparri/story/
"Drug suspect na nakulong na ngunit muling nabarkada, patay nang 'manlaban' sa Caloocan","Patay ang isa umanong tulak ng droga matapos siyang makipagpalitan daw ng putok sa mga pulis sa Caloocan City, ayon sa ulat ni Bam Alegre sa Unang Balita nitong Martes.  Ang suspek na kinilalang si Rodel Tanyag alyas Odeng ay dati na raw nakulong ngunit nabarkada at muling bumalik sa iligal na gawain.  Napatay si Rodel sa isang buy-bust operation na ikinasa ng mga pulis sa Barangay 73 ng Caloocan.  Sinabing nahalata raw ng suspek na mga pulis ang kaniyang katransaksiyon kaya siya bumunot ng baril.  Gumanti naman ng putok ang mga operatiba kaya napatay si Rodel.  Sinabi ng barangay captain na nakulong na si Tanyag noon pero bumalik lang sa pagtutulak. —","Patay ang isa umanong tulak ng droga matapos siyang makipagpalitan daw ng putok sa mga pulis sa Caloocan City, ayon sa ulat ni Bam Alegre sa Unang Balita nitong Martes.","Agosto 28, 2018 3:54pm GMT+08:00",https://www.gmanetwork.com/news/balitambayan/balita/665723/drug-suspect-na-nakulong-na-ngunit-muling-nabarkada-patay-nang-manlaban-sa-caloocan/story/
"Lider ng Duterte Youth, itinalagang National Youth Commission chairman","Itinalaga ni Pangulong Rodrigo Duterte nitong Martes na bagong chairman ng National Youth Commission si Ronald Gian Cardema, na nakilala bilang lider ng Duterte Youth Movement.  Inilabas ng Palasyo ang appointment papers ni Cardema, na naging officer-in-charge si Cardema ng ahensiya matapos magbitiw si NYC chairperson Ice (dating Aiza) Seguerra noong Marso.  Bago nito, si Cardema ay naging chairman ng Duterte Youth, isang grupo ng mga kabataan na sumusuporta kay Presidente Duterte.  Naging laman siya ng balita noong selebrasyon ng EDSA Revolution noong nakaraang taon nang magpakita sila ng pagsuporta kay Duterte  .  Samantala, itinalagang commissioner ng Energy Regulatory Commission ang abugado mula Davao na si Alexis Lumbatan nitong Agosto 23. Pinalitan niya si Gloria Victoria Taruc na nagtapos sa serbisyo noong Hulyo 10 matapos makumpleto ang kaniyang pitong taong termino.  Magiging ERC commissioner si Lumbatan hanggang Hulyo 2025, ayon sa appointment papers na inilabas ng Malacañang.  Hindi pa pinapangalanan ng pangulo ang magiging kapalit ng retiradong ERC commissioner na si Alfredo Non.  Sinuspinde sina Taruc, Non, at mga nakaupong ERC commissioners na sina Josefina Patricia Magpale-Asirit at Geronimo Sta. Si Ana ng Office of the Ombudsman nang tatlong buwan dahil sa naglect of duty.  Inatasan ng Palasyo nitong Hulyo si ERC Chairperson Agnes Devanadera na ipatupad ang suspension order, na kinuwestiyon ng Court of Appeals.  Nag-ugat ang suspension order sa reklamong isinampa ng National Association of Electricity Consumers for Reforms Inc. (NASECORE) na inaakusahan ang mga opisyal ng ERC at ng Manila Electric Company (Meralco) ng syndicated estafa sa ""unauthorized use"" ng consumers' bill deposits and ""unjust or discriminatory fixing of interest return"" ng mga deposit.  Dati na ring nasuspinde ang mga commissioner nang isang taon dahil sa umano'y maanomalyang mga transaksyon sangkot ang power generation companies na affiliated sa Meralco.  Ngunit inihinto ng appellate court ang suspensyon nitong taon para maiwasan ang pagtigil ng ERC services dahil walang kapalit para sa apat na opisyal.  Itinalaga rin ng Malacañang si Antonio Kho Jr. bilang Commissioner ng Commission on Elections.","Itinalaga ni Pangulong Rodrigo Duterte nitong Martes na bagong chairman ng National Youth Commission si Ronald Gian Cardema, na nakilala bilang lider ng Duterte Youth Movement.","Agosto 28, 2018 7:17pm GMT+08:00",https://www.gmanetwork.com/news/balitambayan/balita/665763/lider-ng-duterte-youth-itinalagang-national-youth-commission-chairman/story/
"Mga lalaki sa viral video na tila naka-'tsongki' at nagmura kay Duterte, sumuko","Anim sa pitong lalaki na nakunan sa video na nag-viral sa social media na tila gumagamit ng marijuana at nagmura kay Pangulong Rodrigo Duterte ang sumuko sa pulisya ng Malabon City.    Sa Twitter posts ng reporter ng GMA News na si Cedric Castillo, sinabing humingi ng paumahin ang mga lalaki kay Pangulong Duterte dahil sa kanilang mga sinabi sa video.     JUST IN: Six of the seven young men who smoked “weed” and cursed at President Rodrigo Duterte in viral video surrenders to Malabon City Police.        Sa naturang video, ipinagmalaki ng mga lalaki ang kanilang bisyo at ipinakita ang isang supot na plastik na may laman na tila mga tuyong dahon.  Iginiit nila na dapat na umanong gawing legal ni Duterte ang marijuana. Ikinatwiran din nila na wala silang ginagawang masama at nagpapasaya lang.  Napanood na umano ni Special Assistant to the President Christopher ""Bong"" Go ang naturang video at tiniyak din niyang mapapanood din ito ng pangulo, sabi sa ulat ni Castillo sa GMA News ""24 Oras."".  Sabi ni Go, tiyak na ipakakain daw ng pangulo sa mga lalaki ang marijuana.  ""Hindi n'yo puwedeng hithitan 'yan, kainin n'yo 'yan. Kung gusto n'yong hithitin, dun n'yo hithitin sa impiyerno,"" sabi ng opisyal.  Paliwanag ng mga lalaki, para sa kanila lang ang katuwaang video na kuha umano noon pang 2016 pero na-hack daw ang account ng isa sa kanila kaya lumabas sa social media.--",Anim sa pitong lalaki na nakunan sa video na nag-viral sa social media na tila gumagamit ng marijuana at nagmura kay Pangulong Rodrigo Duterte ang sumuko sa pulisya ng Malabon City.,"Agosto 28, 2018 8:08pm GMT+08:00",https://www.gmanetwork.com/news/balitambayan/balita/665771/mga-lalaki-sa-viral-video-na-tila-naka-tsongki-at-nagmura-kay-duterte-sumuko/story/
"Pista sa Sultan Kudarat, binulabog ng pagsabog; 1, patay, 36 ang sugatan","Binulabog ng pagsabog ang Humungaya festival sa Isulan, Sultan Kudarat nitong Martes ng gabi na nagresulta sa pagkakasawi ng isang tao  at pagkakasugat ng 36 na iba pa.    Ayon kay Senior Superintendent Noel Kinazo, provincial police commander, naganap ang pagsabog dakong 8:34 p.m. malapit sa gas station sa Barangay Kalawag 3, habang ipinagdiriwang ang Humungaya festival kaugnay sa 61st founding anniversary ng bayan.  Nakalagay umano ang sumabog na improvised explosive device (IED) sa isang nakaparadang motorsiklo.  Dalawang sundalo na mula sa 1st Mechanized Brigade ang kabilang sa mga nasugatan.  Nangyari ang pagsabog nang dumaan umano ang trak na may sakay na mga sundalo.  “It seems the enemies are targeting the security forces guarding the festival activity,” ayon kay Captain Arvin Encinas ng Army’s 6th Division.  Ayon naman sa residente at saksing si Judy Sapto, isang batang babae ang kabilang sa mga biktima na nakita niyang karga-karga ng ama.  Pinalayo rin umano ang mga tao sa luhar dahil dalawang pampasabog pa umano ang nakita sa lugar pero hindi pumutok na kinailangang kunin ng mga awtoridad.  Kasalukuyang umiiral ang Martial Law sa Mindanao na idineklara ni Pangulong Rodrigo Duterte dahil sa nangyaring pagsalakay ng ISIS inspired groups sa Marawi City.—","Binulabog ng pagsabog ang Humungaya festival sa Isulan, Sultan Kudarat nitong Martes ng gabi na nagresulta sa pagkakasawi ng isang tao  at pagkakasugat ng 36 na iba pa.","Agosto 28, 2018 11:43pm GMT+08:00",https://www.gmanetwork.com/news/balitambayan/balita/665791/pista-sa-sultan-kudarat-binulabog-ng-pagsabog-1-patay-36-ang-sugatan/story/
"Tulak umano ng shabu sa Bulacan, patay nang manlaban","JUST IN: Tulak umano ng shabu na wanted sa Malabon dahil sa iba’t ibang kaso, patay nang manlaban sa buy-bust operation sa Brgy. Gaya-Gaya San Jose del Monte Bulacan.            Nanlaban kaya umano napatay ng mga pulis ang isang tulak ng shabu sa Barangay Gaya-Gaya sa San Jose del Monte, Bulacan kagabi.  Nabilhan ng operatiba ng P500 halaga ng shabu si alias Michael Demonyo.  Pero nang aarestuhin na ay bumunot umano ng baril ang target at nagpaputok.  Ayon kay Senior Superintendent Chito Bersaluna, ang provincial director ng Bulacan Police, nagtatago sa Bulacan ang suspek dahil wanted siya sa iba’t ibang kaso sa Malabon City.  “Si Michael Demonyo ay nasa top ten most wanted person ng City of Malabon at ito po ay may mga kasong pagpatay dun sa Malabon, pangangarnap ng sasakyan, at holdapan din,” ani Bersaluna.  Isang buwan ding minanmanan ng mga otoridad ang suspek na kilalang tulak ng shabu sa lugar.  “Kaya po siya pinangalanan na Michael Demonyo dahil siya po ay parang siga rito. Siga ng mga drug pusher po rito, medyo ganun po ang role nito,” ani Superintendent Fitz Macariola, hepe ng San Jose del Monte City Police Station.  Nakuha ng SOCO ang siyam na sachet ng hinihinalang shabu na nasa sampung gramo ang timbang at isang kalibre .38 na baril.",,"Agosto 29, 2018 6:38am GMT+08:00",https://www.gmanetwork.com/news/balitambayan/balita/665809/tulak-umano-ng-shabu-sa-malabon-patay-nang-manlaban/story/
"Pulis, tinambangan ng riding-in-tandem sa Quezon City","Tinambangan ng mga hindi pa nakikilalang suspek ang isang pulis sa Quezon City nitong Martes, ayon sa ulat ni Jonathan Andal nitong Miyerkules sa Dobol B sa News TV.     Pulis na may ranggong PO2 at naka-assign sa CIDG Camp Crame, patay nang pagbabarilin ng riding-in-tandem sa N. Domingo, Quezon City. | via        Patay ang pulis nang pagbabarilin ng mga suspek na riding-in-tandem sa isang motorsiklo sa N. Domingo Street sa Quezon City.  Nakasakay ang biktima sa kanyang motorsiklo at naghihintay magbago ng kulay ang stoplight sa N. Domingo nang siya ay tambangan.  May ranggong Police Officer 2 ang biktima at naka-assign sa intelligence unit ng Criminal Investigation and Detection Group sa Camp Crame.  Iniimbestigahan pa ng mga awtoridad ang nangyaring insidente.","Tinambangan ng mga hindi pa nakikilalang suspek ang isang pulis sa Quezon City nitong Martes, ayon sa ulat ni Jonathan Andal nitong Miyerkules sa Dobol B sa News TV.","Agosto 29, 2018 9:23am GMT+08:00",https://www.gmanetwork.com/news/balitambayan/balita/665820/pulis-tinambangan-ng-riding-in-tandem-sa-quezon-city/story/
"Babae at bata, nabundol sa Maynila; driver, todo-tanggi","Nabundol na, pilit pang tinakasan ang isang babae at batang nadale ng kotse sa P. Burgos Street sa Maynila nitong Martes, ayon sa ulat ni Vonne Aquino sa Unang Balita nitong Miyerkoles.  Hanggang sa pagdala sa kanya sa Manila Police District Traffic Enforcement Unit, tumatanggi pa rin si Cidric Leiba na siya ang nakabundol sa dalawang biktima.  Ayon kay PO1 Victor Victor, nakita si Leiba ng tricycle driver na nagdala sa bata sa ospital sa may Escolta ilang oras matapos mabundol ang dalawa.  Nakilala raw ng tricycle driver ang mukha ni Leiba at ang kotse nito, na nawalan ng side mirror at may malaking tama at tuyong dugo sa hood.  Nang ihambing ng tricycle driver ang nahanap niyang side mirror sa pinangyarihan ng insidente, tumugma ito sa nawawala sa kotse.  Tumangging magbigay ng pahayag si Leiba, ngunit giit nito na ibang driver ng kumpanya na kanyang pinapasukan ang may sala.  Nakapangalan sa kumpanya niya ang kotseng nakabundol sa mga biktima.  Sabi ng kaanak ng dalawa, bigla raw sumulpot ang sasakyan noong patawid sila.  Ikinuwento naman ng saksi na si Armando Raquiza na akala nila walang paparating ng kotse nang sumunod sila sa kanilang mga kaanak.  ""Huminto, nung pinuntahan po ng kasamahan namin dito, yung barker, biglang humarurot ulit, buti nakailag siya,"" ani Raquiza. —","Nabundol na, pilit pang tinakasan ang isang babae at batang nadale ng kotse sa P. Burgos Street sa Maynila nitong Martes, ayon sa ulat ni Vonne Aquino sa Unang Balita nitong Miyerkoles.","Agosto 29, 2018 9:56am GMT+08:00",https://www.gmanetwork.com/news/balitambayan/balita/665821/babae-at-bata-nabundol-sa-maynila-driver-todo-tanggi/story/
"Huling weed smoker sa viral video, sumuko na; ina, nakiusap kay Duterte","Sumuko na sa mga awtoridad ang pang-pitong  lalaki na nakita sa viral ""pot session"" video kung saan minura ng isang grupo ng mga kabataang lalaki si Pangulong Rodrigo Duterte.  Sa ulat ni Ivan Mayrina sa ""24 Oras,"" sinabing pasado alas-dos nitong Miyerkules ng umaga sumuko si Randal Roque.  Pa-biyahe na raw ito patungong Samar ngunit nakumbinse siyang sumuko na lang upang harapin ang ginawa.  ""Humingi lang po ako ng patawad sa Pangulo po,"" giit ni Roque. ""Wala po kaming intensyon na hamunin po talaga 'yung pangulo du'n sa nangyari. Tsaka wala po kaming balak na i-upload po talaga 'yon.""  Humingi na rin ng tawad ang mismong nanay nito.  ""Ako po mismo ang ina, humihingi po ako ng patawad kay Presidente Duterte kung anuman po 'yung nagawa ng mga batang ito. Lalong-lalo na po 'yung anak ko na 'yon na nasa inyong harapan,"" giit ni Edna Roque,  Una nang sumuko noong Martes ang anim na kasama ni Roque sa viral video kung saan makikita silang humihithit ng marijuana at minumura ang Pangulo.  Ang mga kalalakihan, mangiyak-ngiyak nang makatikim sila ng sermon galing kay National Capital Region Police Office Chief Guillermo Eleazar.  Sinabi nilang nangangamba sila sa kanilang seguridad matapos mag-viral ng video na para lamang daw sana sa kanilang grupo.","Sumuko na sa mga awtoridad ang pang-pitong  lalaki na nakita sa viral ""pot session"" video kung saan minura ng isang grupo ng mga kabataang lalaki si Pangulong Rodrigo Duterte.","Agosto 29, 2018 8:27pm GMT+08:00",https://www.gmanetwork.com/news/balitambayan/balita/665923/huling-weed-smoker-sa-viral-video-sumuko-na-ina-nakiusap-kay-duterte/story/
"Tauhan ng mga drug lord sa Bilibid, patay sa engkwentro sa Batangas","Patay sa magkahiwalay na operasyon sa Batangas ang apat na indibidwal na sangkot umano sa ipinagbabawal na gamot.  Sa ulat ni John Consulta sa 24 Oras nitong Miyerkoles, kinilala ang dalawa sa mga napatay na suspek na sina Marcelito Javier, lider umano ng Marcelito Javier Drug Group, at isang alyas Milca.  Sa operasyong ikinasa ng mga awtoridad laban kay Javier sa bayan ng Sto. Tomas, narekober ang P5,000 na marked money, isang caliber .45, isang caliber .38 na baril at isang cellphone na naglalaman umano ng mga iligal na transaksyon ni Javier.  Ayon sa mga awtoridad, pangatlo si Javier sa bilang ng mga high value target sa buong Region IV-A at kasama rin umano siya sa listahan ni Pangulong Rodrigo Duterte ng mga taong sangkot sa droga.  ""Tauhan siya ng Bilibid 19 at siya ang nagbabagsak kalimitan ng shabu na kinokonsumo sa probinsya ng Laguna at Batangas. Mababawasan na ang sirkulasyon ng droga sa lugar ng 3rd District ng Batangas at 3rd District ng Laguna,"" sabi ni Police Chief Superintendent Edward Carranza, regional director ng PRO-IV-A.  Samantala, patay din sina Erwin Mission at Ezekiel Reyes matapos mauwi sa engkwentro ang isang buy-bust operation sa bayan ng Lipa.  ""So how the PNP (Philippine National Police) wish na nabuhay siya para meron din kaming makuhang intelligence information,"" sabi ni Carranza.  Isa namang pulis na kinilalang si Police Officer 3 Alexis Mendoza ang nasugatan sa paa dahil sa nangyaring engkwentro.  Nakuha mula sa mga napatay suspek ang isang kilo ng marijuana, ilang sachet ng shabu at dalawang caliber .45.",Patay sa magkahiwalay na operasyon sa Batangas ang apat na indibidwal na sangkot umano sa ipinagbabawal na gamot.,"Agosto 29, 2018 8:53pm GMT+08:00",https://www.gmanetwork.com/news/balitambayan/balita/665926/tauhan-ng-mga-drug-lord-sa-bilibid-patay-sa-engkwentro-sa-batangas/story/
"Umano'y 4 na snatcher sa QC, gumagamit ng payong para 'di makilala sa CCTV","Kahit nagtakip ng payong, naaresto pa rin ng mga tauhan ng Barangay Bagbag sa Quezon City ang apat na lalaki na nang-i-snatch umano sa mga pasahero ng jeepney matapos silang isumbong ng isang concerned citizen.      Ayon sa ulat ni Cesar Apolinario sa GMA News ""24 Oras"" nitong Miyerkoles, nakita sa kuha ng CCTV ang mga suspek na nakapayong sa Quirino Highway at nag-aabang umano ng kanilang bibiktimahin.    Bagaman nabigo umano ang grupo sa una nilang bibiktimahin, hindi pa rin sila umalis sa lugar para mag-abang bagong hahablutan ng gamit pero dumating na ang mga taga-barangay na napagsumbungan ng concerned citizen.    Nakatakbo pa ang apat pero nadakip ang isang suspek na si Kenneth Carl Burca, na kinalaunan ay itinuro ang kinaroroonan ng kaniyang mga kasamahan na si Albert Etang at dalawa pang menor de edad.    Nasampahan na ng kasong attempted robbery ang apat na suspek.    Ayon sa pulisya, tinatarget umano ng grupo ang mga pasahero ng mga jeepney na gumagamit ng cellphone.    ""'Tumitiyempo sila ng mga nakasakay sa jeep na nagte-text. 'Yun ang ginagawa nila, inaagawan ng cellphone,"" sabi ni Police Inspector Roger Molino ng Quezon City Police District (QCPD) Station 4.--","Kahit nagtakip ng payong, naaresto pa rin ng mga tauhan ng Barangay Bagbag sa Quezon City ang apat na lalaki na nang-i-snatch umano sa mga pasahero ng jeepney matapos silang isumbong ng isang concerned citizen.","Agosto 29, 2018 10:14pm GMT+08:00",https://www.gmanetwork.com/news/balitambayan/balita/665936/umano-y-4-na-snatcher-sa-qc-gumagamit-ng-payong-para-di-makilala-sa-cctv/story/
"Electrician, sinaksak ng kapitbahay dahil raw sa yosi","Dahil sa pagtanggi umano na magbigay ng sigarilyo, isang electrician ang sinaksak sa dibdib ng kaniyang kapitbahay sa Valenzuela City.    Sa ulat ni Emil Sumangil sa GMA News  ""24 Oras"" nitong Miyerkoles, makikita kung paano inatake ng pahinanteng si Eliser Macag-da ang electrician na si Rudy Casople, na mapalad na nakaligtas sakabila ng tinamong sugat.  Mapapansin sa video na umaawat ang ilang residente subalit makikitang napabagsak pa rin ng suspek ang biktima na noo'y tinamaan na pala ng saksak sa kaliwang bahagi ng kaniyang dibdib.  Agad naidala si Casople sa pagamutan kaya't nakaligtas siya sa peligro. Kuwento niya, bumibili siya noon ng sigarilyo nang humingi sa kaniya ang suspek.  Sinagot niya ito na wala siyang pambili kaya't nagalit daw si Macag-da.  ""Bumibili lang po ko ng yosi niyan tapos humingi po sa akin ng yosi tapos sabi ko wala po ko pambili ng yosi. Tapos nagaamok po siya, sabihin, 'ano suntukan tayo? Papatayin na kita,'"" sabi ni Casople.  Ayon sa mga awtoridad, marahil ay dahil sa impluwensya ng alak kaya nagawa ng suspek ang krimen.  ""Dahil din sa alak kaya nawala siya sa huwisyo, dahil sa simpleng bagay lang humantong sila sa sakasakan,"" sabi ni Police Chief Inspector Rhoderick Juan, hepe ng SIDM - Valenzuela police.  Paliwanag naman ni Macag-da, gumanti lamang siya dahil pinagbabato raw ng biktima ang kaniyang barracks.  ""Pinagbabato nila 'yung barracks, tinamaan ako sa tuhod saka sa kamay. Ano nga eh nabali nga 'yung buto nito eh. 'Yun kinuha ko 'yung kutsilyo,"" sabi ng suspek.  Nahaharap sa kasong frustrated homicide ang suspek.  Paalala naman ng pulisya, huwag magpadala sa init ng ulo upang maiwasan ang ganitong uri ng insidente.  ""Hindi dapat nagpapadalos-dalos o nagpapadala sa init ng ulo,"" sabi ni Juan. --","Dahil sa pagtanggi umano na magbigay ng sigarilyo, isang electrician ang sinaksak sa dibdib ng kaniyang kapitbahay sa Valenzuela City.","Agosto 29, 2018 9:47pm GMT+08:00",https://www.gmanetwork.com/news/balitambayan/balita/665930/electrician-sinaksak-ng-kapitbahay-dahil-raw-sa-yosi/story/
"Paglipad ng eroplano ng PAL sa Davao City, 'pinigil' ng ibon","Hindi natuloy ang paglipad ng isang eroplano ng Philippine Airlines (PAL) sa Davao City airport na papuntang Maynila matapos salpukin ng ibon, o ang tinatawag na “bird strike” nitong Miyerkoles.    Pinabulaanan din ni PAL spokesperson Cielo Villaluna ang mga lumabas na impormasyon na sumabog ang isa sa mga makina ng eroplano.  “There is no truth to reports circulating that a PAL aircraft’s engine exploded as it was departing from Davao,” sabi ni Villanuna sa GMA News Online.  Nangyari umano ang bird strike habang papalipad o pa-take off dakong 1:00 p.m.  “This is what happened: PR 814 Davao-Manila pushed back from its parking bay at 1:10 p.m. It taxied towards the main runway then, after, executed a takeoff roll on the main runway, but midway experienced a bird strike,” sabi ni Villaluna.  “The pilot halted the flight, thus preventing takeoff and returned the plane to ramp at 1:34 p.m.,” dagdag niya.  Inalalayan naman umano ang mga pasahero na makakuha ng panibago nilang flights.  “Our pilots are trained to respond accordingly and, in this case, the decision was to halt the flight and return to ramp,” sabi ni Villaluna.  “All passengers were assisted in ... rebooking ... their flights. Foods and drinks were provided. No one was hurt,” dagdag niya.—","Hindi natuloy ang paglipad ng isang eroplano ng Philippine Airlines (PAL) sa Davao City airport na papuntang Maynila matapos salpukin ng ibon, o ang tinatawag na “bird strike” nitong Miyerkoles.","Agosto 29, 2018 10:48pm GMT+08:00",https://www.gmanetwork.com/news/balitambayan/balita/665938/paglipad-ng-eroplano-ng-pal-sa-davao-city-pinigil-ng-ibon/story/
"2 lalaking nagtangkang manggahasa ng isang babae, patay sa engkwentro sa pulis sa Payatas","Napigilan ng pulisya ang tangkang panggagahasa sa isang 18-anyos na dalagita na dinukot ng dalawang lalaking nakamotor na nang humingi ito ng saklolo sa Barangay Payatas, Quezon City. Ang mga suspek, napatay sa engkuwentro.  Sa ulat ni James Agustin sa GMA News ""Unang Balita,"" ikinuwento ng dalagita na kadidiwang lang niya ng kaarawan at naghihintay ng masasakyan sa Majaas Street, Brgy. Payatas B nitong Miyerkoles nang lapitan siya ng mga suspek.  ""Ang ginawa po sa akin nu'ng naka-motor inikutan po nila ako. Eh 'di wala na po akong palag tapos tinutukan po ako ng baril tapos tinakpan po nila 'yung mukha ko, 'yung bibig ko na huwag na magsalita,"" anang dalagita.  Dito na sinakay ng mga salarin ang biktima sa motorsiklo. Para makahingi ng tulong, kinawayan ng dalagita ang isang lalaki habang binabaybay nila ang Payatas Road.  Nakarating ang mga suspek sa Legazpi Street, dinala ang dalagita sa talahiban, at doon tinangkang molestiyahin.  ""Hanggang po sa nilapag po ako nu'ng dalawa. 'Yung isa naman pong lalaki hawak po niya 'yung kamay ko, 'yung isa naman lalaki siya 'yung tagapunit ng damit ko tapos hanggang sa tinanggal niya nga po itong short ko,"" sabi pa ng biktima.  Agarang tumugon ang pulisya matapos matanggap ang tawag ng concerned citizen tungkol sa babaeng dinukot.  Nauwi sa engkuwentro ang paghabol sa mga suspek at sila'y napatay.  ""Pinasok namin itong area ng Legazpi Street itong Group 5 sa Payatas. 'Yun nga pinutukan kami nu'ng mga suspek natin so nag-retaliate kami. Napatay namin sila,"" sabi ni Chief Inspector Alfonso Saligumba, Payatas PCP Commander.  Kuwento pa ng biktima, narinig niya rin na may isa pang babaeng umiiyak at nakita pa ang dalawang lalaki na posibleng kasamahan ng mga salarin.  Paglalahad ng biktima: ""May umiiyak diyan pong babae hanggang po sa kinalasan na po nila ng baril tapos may narinig po ako nagputukan na po ng baril eh 'di natakot na po ako inayos ko na 'yung damit ko na nasira.""  Ngunit wala nang nakita pa ang mga awtoridad matapos ang engkuwentro  Dalawang .38-cal pistol at motorsiklo na ginamit ng mga suspek ang nakuha ng SOCO.","Napigilan ng pulisya ang tangkang panggagahasa sa isang 18-anyos na dalagita na dinukot ng dalawang lalaking nakamotor na nang humingi ito ng saklolo sa Barangay Payatas, Quezon City. Ang mga suspek, napatay sa engkuwentro.","Agosto 30, 2018 11:47am GMT+08:00",https://www.gmanetwork.com/news/balitambayan/balita/665980/dalagitang-dinukot-at-tinangkang-gahasain-ng-2-lalaki-nasagip-ng-mga-pulis-sa-payatas/story/
2 gunrunner umano na nanlaban sa mga pulis-Tondo patay sa shootout,"Patay ang dalawa umanong gunrunner matapos makipagbarilan sa mga pulis nang matunugang mga pulis ang kanilang katransaksyon at magpaputok sa Tondo, Maynila.  Sa ulat ni Vonne Aquino sa GMA News ""Unang Balita"" nitong Huwebes, makikita sa CCTV na naghihintay ang mga suspek sa Road 10 bandang alas-dos ng madaling-araw upang magbenta sa mga bibili ng mga armas.  Nang dumating ang mga tauhan ng CIDG-Manila na nagpanggap na buyer, pinaputukan sila ng mga suspek, kaya sila napaatras umano.  Tumakas ang mga suspek na binuweltahan naman ng mga backup na mga pulis.  Sinabi ng CIDG-Manila, nakatakda sana silang bumili ng loose firearms —isang kalibre .38 sa halagang P4,000; at kalibre .45 na P12,000.  ""Kahapon hindi natuloy, and then kanina tumawag sa akin si Major Briones na ngayon nga raw itutuloy na. So itong mga suspek nga raw na ito ay manggagaling pa somewhere in Navotas or Malabon,"" ayon kay Superintendent Jay Dimaandal ng MPD Station 1.  ""Nagkaamuyan ng operatiba natin at 'yung alleged katransaksyon nila at doon nag-start ... nagkaputukan hanggang sa umabot dito sa lugar sa Barangay 128,"" pahayag ni PCI Piño Briones, chief ng CIDG-Manila.  Patuloy ang imbestigasyon sa pagkakakilanlan ng mga suspek at kanilang background upang matukoy ang sindikatong kinabibilangan nila at kung saang lugar sila nagbebenta.  ""We're after sana na makuha man sana 'yung sources nila kasi as we all know hindi pa rin natitigil basta-basta yung proliferation ng illegal firearms sa Metro Manila,"" ayon kay PCI Niño Briones, hepe ng CIDG-Manila.  Nakuha sa tabi ng bangkay ng mga suspek ang tig-iisang kalibre .38 na baril.","Patay ang dalawa umanong gunrunner matapos makipagbarilan sa mga pulis nang matunugang mga pulis ang kanilang katransaksyon at magpaputok sa Tondo, Maynila.","Agosto 30, 2018 12:38pm GMT+08:00",https://www.gmanetwork.com/news/balitambayan/balita/665986/2-gunrunner-umano-na-nanlaban-sa-mga-pulis-tondo-patay-sa-shootout/story/
"PDEA chief Aquino, nanindigang may nakalusot na droga sa mga  magnetic lifter","Nanindigan si Philippine Drug Enforcement Agency (PDEA) chief Aaron Aquino sa pagdinig ng Kamara de Representantes nitong Huwebes na may droga sa apat na magnetic lifter na natagpuan sa Cavite. Taliwas ito sa pahayag ng pinuno ng Bureau of Customs (BOC).  Sa nakaraang pagdinig ng House Committee on Dangerous Drugs na pinamumunuan ni Agusan del Norte Rep. Robert Ace Barbers,"" kung saan hindi nakadalo si Aquino dahil nasa bakasyon, sinabi ni BOC Commissioner Isidro Lapeña na negatibo sa marka ng droga ang apat na magnetic lifters na nakita sa General Mariano Alvarez, Cavite.    Hinihinalang pinagtaguan ng isang toneladang shabu ang mga magnetic lifter na aabot ang halaga sa P6.8 bilyon. ( )  Ginamit na basehan ni Lapeña ang resulta ng isinagawa umanong  ""swab test"" sa mga magnetic lifter kung saan walang nakitang marka ng droga.  Maging si Pangulong Rodrigo Duterte, sinabing espekulasyon lang na mayroong droga na inilagay sa mga magnetic lifter.    Pero giit ni Aquino sa komite nitong Huwebes, maging ang naunang dalawang magnetic lifter na nakita sa Manila International Container Port (MICP) ay nagnegatibo rin sa droga nang suriin sa pamamagitan ng ""swab test.""  ""So it doesn't mean that if you swabbed something and it's negative, there's no drugs there,"" paliwanag ni Aquino.  Gayunman, nasa 500 kilo ng shabu ang nakuha sa loob ng dalawang magnetic lifter, na pinaniniwalaan ni Aquino na konektado sa apat na magnetic lifter na nakalusot at nakarating sa Cavite.  ""Kahit wala doon yung corpus delicti, it contained drugs because what we intercepted in MICP is identical and similar (to that of in Cavite). Anong pinagkaiba? Yung shabu lang ang wala,"" sabi pa ni Aquino.  Iginiit din ng opisyal na dalawang beses tumugon [na positibo sa droga] ang kanilang K9 units nang ipaamoy nila ang apat na magnetic lifters kahit walang nakitang droga.  ""We all know that K9 [units] can detect scents 10,000 times better than a human being,"" aniya. ""Definitely, we believe in our K9.""  Hindi rin naiwasan ni Aquino na magdamdam na tila hindi umano siyang pinagkakatiwalaan sa naturang usapin ng nakalusot na droga.  ""Precisely, it's unfair. Because I'm just telling the truth, and precisely, the truth and goodness will prevail,"" aniya.—",Nanindigan si Philippine Drug Enforcement Agency (PDEA) chief Aaron Aquino sa pagdinig ng Kamara de Representantes nitong Huwebes na may droga sa apat na magnetic lifter na natagpuan sa Cavite. Taliwas ito sa pahayag ng pinuno ng Bureau of Customs (BOC).,"Agosto 30, 2018 4:10pm GMT+08:00",https://www.gmanetwork.com/news/balitambayan/balita/666019/pdea-chief-aquino-nanindigang-may-nakalusot-na-droga-sa-mga-magnetic-lifter/story/
"14-anyos na lalaki, patay matapos hatawin ng dos-por-dos ng 15-anyos na kalugar sa Caloocan","Isang 14-anyos na lalaki sa Caloocan City ang nasawi matapos na hatawin nang paulit-ulit ng dos-por-dos ng 15-anyos na kalugar niya. Ang krimen, pinanood ng ilan pang kabataan na nag-udyok pa umano sa suspek.    Sa ulat ni Victoria Tulad sa GMA News ""24 Oras"" nitong Huwebes, kinilala ang biktima na si Rogelio Apron III, na magdiriwang sana ng kaniyang ika-15 kaarawan nitong Miyerkules.  Sa kuha ng CCTV ng Barangay 144 noong madaling araw ng Biyernes, Agosto 24,  makikita si Apron na naglalakad, habang sinusundan ng suspek na may hawak ng kahoy at ilang pang kalalakihan.  Ilang sandali pa, mag-isang pinuntahan ng suspek ang biktima habang tila nanonood lang ang ilang pang lalaki at may kumukuha pa ng video.  Sa video, nakuhanan ang ilang ulit na paghataw ng suspek ng kahoy sa biktima na napabagsak na sa kalsada. Pagkatapos nito ay tumakas na ang suspek habang naiwan ang biktima na walang malay.  Nadala pa ang biktima sa ospital ngunit namatay rin kinabukasan matapos siyang ma-comatose.  ""Wala siyang awa. Parang sanay siyang pumatay. In-autopsy siya talagang dito talaga 'yung tinira sa kaniya, wasak kasi 'yung ulo niya. Nnu'ng nakita ko po 'yung CCTV, hindi ko kayang tingnan,"" hinanakit ng ina ng biktima.  Pinaghahanap na suspek na dati na raw sakit ng ulo ng barangay.  Ayon kay Police Senior Superindendent Restituto Archangel, sasampahan pa rin nila ng kasong murder ang suspek kahit menor de edad ito.  ""Ang magde-determine na du'n, korte na kung ano 'yung level of discernment niya during the commission of the crime...Based on du'n sa information namin, meron siyang motibo para gawin 'yun dahil nag-away na sila previously eh,"" sabi ng opisyal. --","Isang 14-anyos na lalaki sa Caloocan City ang nasawi matapos na hatawin nang paulit-ulit ng dos-por-dos ng 15-anyos na kalugar niya. Ang krimen, pinanood ng ilan pang kabataan na nag-udyok pa umano sa suspek.","Agosto 30, 2018 10:26pm GMT+08:00",https://www.gmanetwork.com/news/balitambayan/balita/666078/14-anyos-na-lalaki-patay-matapos-hatawin-ng-dos-por-dos-ng-15-anyos-na-kalugar-sa-caloocan/story/
"Mga bangkay ng mga suspek sa tangkang pangga-gahasa, nakunan ng hinihinalang shabu","May laman daw na hinihinalang shabu ang mga bulsa ng dalawang lalaki na napatay sa engkuwentro sa mga pulis nitong Miyerkoles ng gabi sa Barangay Payatas, Quezon City.  Tinangka nila umanong gahasain ang isang 18-anyos na dalagita.  Ayon kay Police Chief Inspector Alfonso Saligumba, Payatas PCP commander na nakapanayam ng GMA News ""Quick Response Team"" nitong Huwebes, wala pang pagkakakilanlan ang mga nasawing suspek.  Maliban sa dalawang .38-cal pistol at motorsiklo na ginamit ng mga suspek, may nadiskubre raw ang SOCO na white crystalline substance sa kanilang mga bulsa.  ""May nakuha rin sila sa mga bulsa na eight white crystalline na substance suspected to be shabu,"" sabi ni Saligumba.  Sinisikap pa nilang makilala ang mga napatay na suspek at malaman kung ano talaga ang motibo ng mga ito.  ""Siguro nagka-interes lang 'tong mga suspek na 'to. Hindi pa natin alam kung anong intention nila pero ayun na nga may balak po siguro silang (manggahasa), itong mga suspek natin,"" sabi ni Saligumba.  Nakakuha na rin daw ang pulisya ng CCTV sa pinangyarihan ng pagdukot.  Ipinasuri naman sa ospital ang biktima na mag-isa lang daw na nag-abang ng masasakyan ng pauwi sa Majaas Street, Brgy. Payatas B.  Kamakailan lang nang ipagdiwang ang kanyang ika-18 na kaarawan.  Kuwento ng Payatas PCP commander, naisumbong ng isang concerned citizen ang nakitang pagdurukot sa mga kawani na nagmamando ng checkpoint.  Bigla raw bumungad sa mga rumespondeng pulis sa kahabaan ng Legazpi street ang biktimang nakahubad na.  ""Biglang may tumalon sa aming nakahubad na babae. Muntik na namin siyang masagasaan pero ang sinasabi niya, huminhingi soiya ng tulong kasi daw re-rape-in daw siya nu'ng mga lalaki,"" sabi ni Saligumba.  ""After that, sinundan namin kung sa'n siya nanggaling. Bigla nalang kaming pinutukan ng mga suspects. So, in our defense, nag-retaliate kami at na-neutralize namin sila,"" dagdag ng opisyal.","May laman daw na hinihinalang shabu ang mga bulsa ng dalawang lalaki na napatay sa engkuwentro sa mga pulis nitong Miyerkoles ng gabi sa Barangay Payatas, Quezon City.","Agosto 30, 2018 9:48pm GMT+08:00",https://www.gmanetwork.com/news/balitambayan/balita/666073/mga-bangkay-ng-mga-suspek-sa-tangkang-pangga-gahasa-nakunan-ng-hinihinalang-shabu/story/
"Lalaking nagsusugal sa lamay, patay nang barilin sa ulo","JUST IN: Lalaking naglalaro ng cara y cruz sa lamay, patay nang barilin sa ulo sa Brgy. Batasan Hills Quezon City.        Nagsusugal sa lamay ang isang lalaki sa Livelihood Street Brgy. Batasan Hills Quezon City nang barilin siya sa ulo pasado alas onse kagabi.  Dead on the spot ang 45-anyos na biktima na isang collector ng lending company.  Kwento ng saksi, isang putok ng baril ang narinig niya at nagpulasan na ang mga nakikipaglamay.  Wala namang makapagsabi kung sino ang nasa likod ng pamamaril.  Ayon sa kapatid ng biktima, wala siyang maisip na motibo sa krimen dahil mabait naman ang biktima.  Nawawala aniya ang cellphone at bag ng kanyang kapatid.  “Lahat tayo mawawala sa mundo iba iba lang yung paraan ng Diyos pero yung ginawa mo sa kuya ko hindi paraan yun ng Diyos, paraan ng demonyo yun,” sabi ng kapatid ng biktima bilang mensahe sa suspek.  Nakuha ng SOCO ang isangdaang piso malapit sa leeg ng biktima.  May nakita ring isang basyo ng bala ng kalibre .45 sa lugar.",,"Agosto 31, 2018 6:01am GMT+08:00",https://www.gmanetwork.com/news/balitambayan/balita/666100/lalaking-nagsusugal-sa-lamay-patay-nang-barilin-sa-ulo/story/
Mahigit 500 armas nasamsam mula sa 8 security agencies na ipinasara,"Nasamsam ng mga awtoridad ang aabot sa mahigit 500 iba't ibang kalibre ng mga baril mula sa walong pribadong security agencies na ipinasara na ng Philippine National Police.  Sa ulat ng ""Unang Balita"" nitong Biyernes sinabing pinangunahan ng mga tauhan ng PNP Civil Security Group (PNP-CSG) ang pagkumpiska ng mga armas ng mga ahensiya na pinatawan na ng cease to operate (CTO).   Hindi umano boluntaryong isinuko ng nasabing security agencies ang kanilang mga baril kasunod ng CTO, matapos ang 60 araw na palugit, at kinonsidera nang loose firearms ang kanilang mga armas.  Ayon sa PNP-CSG, umabot na sa 452 private security provider ang dapat maisyuhan ng CTO at sa 76 na kumpanyang may CTO na, walo ang hindi nagsuko ng kanilang mga armas.     Sa ilalim ng batas, oras na maisyuhan ka ng CTO, maituturing na blacklisted ka na, 'di ka na puwedeng mag-operate ng security agency at dapat wala ka na ring armas na hawak.  Sa 536 na armas na nakumpiska, aabot sa 345 ang mga kalibre .38.  Sasampahan ng karampatang kaso ang mga nahuli at mahuhuli pang 'di nagsuko ng mga armas kahit inisyuhan na ng CTO, ayon sa mga awtoridad.",Nasamsam ng mga awtoridad ang aabot sa mahigit 500 iba't ibang kalibre ng mga baril mula sa walong pribadong security agencies na ipinasara na ng Philippine National Police.,"Agosto 31, 2018 8:33am GMT+08:00",https://www.gmanetwork.com/news/balitambayan/balita/666105/mahigit-500-armas-nasamsam-mula-sa-8-security-agencies-na-ipinasara/story/
"Binatilyong nanghataw ng dos-por-dos sa Caloocan, hawak na ng pulis","Hawak na ng pulis ang binatilyong suspek sa pagpatay sa isa pang binatilyo sa Caloocan City sa pamamagitan ng paulit-ulit na paghataw ng dos-por-dos.  Ayon kay Senior Superintendent Restituto Arcanghel, hepe ng Caloocan City Police, pinuntahan ng mga pulis at opisyal ng barangay ang suspek matapos makatanggap ng balita na susuko ito.  ""Ayon sa report na nakarating sa akin, initially ang pagkasabi susuko siya. Eventually nung nandun na yung mga pulis kasama nung barangay, nagtangkang tumakbo yung bata,"" ani Arcanghel sa panayam sa Dobol B sa News TV nitong Biyernes.  ""So apparently hindi niya alam na susuko siya,"" dagdag pa niya.  Dahil menor de edad, itu-turnover ang suspek sa Department of Social Welfare and Development, ayon kay Arcanghel.    Ilang sandali pa, mag-isang pinuntahan ng suspek ang biktima habang tila nanonood lang ang ilang pang lalaki at may kumukuha pa ng video.  Sa video, nakuhanan ang ilang ulit na paghataw ng suspek ng kahoy sa biktima na napabagsak na sa kalsada. Pagkatapos nito ay tumakas na ang suspek habang naiwan ang biktima na walang malay.  Nadala pa ang biktima sa ospital ngunit namatay rin kinabukasan matapos siyang ma-comatose.  Ayon kay Arcanghel, kakasuhan din nila ang mga kasama ng suspek.  ""Isasama po namin sila. Principal [suspects] po sila... kasi kung nakita natin yung video, alam nila na may mangyayari at nakita niyo naman na inuudyok yung bata,"" aniya.  Sa kasalukuyan, wala pa sa kustodiya ng pulis ang mga kasama ng suspek. —",Hawak na ng pulis ang binatilyong suspek sa pagpatay sa isa pang binatilyo sa Caloocan City sa pamamagitan ng paulit-ulit na paghataw ng dos-por-dos.,"Agosto 31, 2018 10:50am GMT+08:00",https://www.gmanetwork.com/news/balitambayan/balita/666114/binatilyong-nanghataw-ng-dos-por-dos-sa-caloocan-hawak-na-ng-pulis/story/
"Lider ng MMDA clearing ops na si Bong Nebrija, hinanapan ng ID ng motoristang iligal na nakaparada","Napasabak na naman sa komprontasyon ang mga tauhan ng Metro Manila Development Authority (MMDA) na nagsasagawa ng clearing operation laban sa mga motoristang iligal na nakaparada sa Quezon City. Ang isa sa mga sinita, hinanapan pa ng ID ang lider ng MMDA na si Bong Nebrija.    Sa ulat ni Mark Salazar sa GMA News TV ""Balitanghali"" nitong Biyernes, ipinakita ang makikipagtalo ng isang residente sa Fairlane St. sa Quezon City kay Nebrija matapos siyang sitahan dahil ginawa niyang paradahan ng sasakyan ang bangketa sa labas ng kaniyang bahay.  Ayaw umanong magpa-ticket ng residente dahil nasa tapat naman ng bahay niya ang bangketa. Pero giit ni Nebrija, iligal ang ginawa ng residente sa pagsakop sa bangketa.  Bukod sa ayaw magpatalo ng residente, hinanapan pa niya ng ID si Nebrija, na nagpakita naman ng mga ID.  Dahil sa mga naturang pakikipagtalo sa mga motorista, nagtatagal umano ang clearing operation ng MMDA at nalalagay sa alanganin ang kanilang mga enforcer.  Ititigil na umano muna ng MMDA ang paghatak sa mga sasakyan na iligal na nakaparada sa mga Mabuhay Lanes at sa halip ay titiketan na lamang.  Sa mahigit isang libong MMDA enforcers umano ang ipapakalat sa mga pangunahing kalsada at sa lahat ng Mabuhay lanes sa kamaynilaan para maniket na lang.  Ayon kay Jojo Garcia, MMDA General Manager, tatlong violations agad ang ilalagay sa ticket na may kabuuang multo na P500.  ""Total of P500 siguro medyo masakit-sakit na sa inyo 'to  at puwede ho kayo hulihin dalawang beses din. Nasa mandato po namin ito, hindi na kailangan ng approval 'to,"" sani ni Garcia.  Hindi umano dapat balewalain ng mga motorista ang mga tiket na iiwan sa wind shield ng mga sasakyan dahil nakarekord ito sa Land Transportation Office at makikita ang kanilang atraso kapag nagparehistro sila ng sasakyan.  ""Huwag niyo pong i-ignore kasi 'pag kayo'y nagparehistro, naku hindi niyo marerehistro ang sasakyan niyo,"" babala ni Garcia. --","Napasabak na naman sa komprontasyon ang mga tauhan ng Metro Manila Development Authority (MMDA) na nagsasagawa ng clearing operation laban sa mga motoristang iligal na nakaparada sa Quezon City. Ang isa sa mga sinita, hinanapan pa ng ID ang lider ng MMDA na si Bong Nebrija.","Agosto 31, 2018 4:38pm GMT+08:00",https://www.gmanetwork.com/news/balitambayan/balita/666153/lider-ng-mmda-clearing-ops-na-si-bong-nebrija-hinanapan-ng-id-ng-motoristang-iligal-na-nakaparada/story/
"Culinary student na nahulihan ng droga, sinabing 'pampataba' at 'pampakalma' niya ang marijuana","Nahulihan ng marijuana ang isang third year culinary student sa Quezon City na sisitahin lang sana dahil sa paninigarilyo sa pampublikong lugar. Katwiran ng estudyante, ""pampataba"" at ""pampakalma"" lang niya ang paggamit ng marijuana.    Sa ulat ni James Agustin sa GMA News TV ""Balitanghali"" nitong Biyernes, sinabing nadakip si Latrell Araque sa Brgy. Central sa Quezon City nitong Huwebes ng gabi.  Sisitahin lang sana noong una si Araque dahil sa paninigarilyo sa pampublikong lugar pero may nakuha sa kaniyang dalawang plastic na may laman na hinihinalang marijuana.  Umamin ang suspek na kaniya ang mga pakete na binibili raw niya sa Valenzuela.  ""Pampakalma ko lang po 'yan sa sarili ko at saka pinanganak po kasi akong may butas 'yung baga ko, bale mabilis po ako hingalin,"" paliwanag niya.  Patuloy pa ni Araque, ""Tapos pampataba ko po, kain po ako nang kain [pag nakagamit]. Wala naman po akong ginagawang masama.""  Samantala, napaiyak naman at napaupo sa kalsada ang isang ina nang dakipin ng mga awtoridad ang kaniyang 18-anyos na anak sa buy-bust operation sa Brgy. Kamuning sa Quezon City pa rin.  Nadatnan ng nanay na si Josephine Roldan na nakaposas ang anak niyang si Joaquin.  Hindi umano alam ni Josephine na sangkot sa ilegal na transaksyon ng droga ang kaniyang anak.  ""Kapag nagbebenta po siya ng plastic bottle, lata, binibigyan po niya ako minsan pambili ng bigas,"" sabi pa ng ina ng suspek.  Nakabili ang mga operatiba ang P300 halaga ng marijuana kay Joaquin at sa kasamahan niyang 16-anyos, na isang Grade 8 student.  Umamin ang dalawang suspek na sa kanila nakuha ang limang plastic na naglalaman ng marijuana.  ""Ako po yung nabilhan. Pangtulong ko lang po sa magulang at sa kapatid po,"" sabi ni Roldan.  ""Naudyok lang po. Mga kaibigan lang din po,"" sabi naman ng menor de edad na suspek.  Haharapin ng mga suspek ang kasong paglabag sa Comprehensive Dangerous Drugs Act of 2002, samantalang ang menor de edad ay dadalhin sa Molave Youth Home.--","Nahulihan ng marijuana ang isang third year culinary student sa Quezon City na sisitahin lang sana dahil sa paninigarilyo sa pampublikong lugar. Katwiran ng estudyante, ""pampataba"" at ""pampakalma"" lang niya ang paggamit ng marijuana.","Agosto 31, 2018 5:47pm GMT+08:00",https://www.gmanetwork.com/news/balitambayan/balita/666160/culinary-student-na-nahulihan-ng-droga-sinabing-pampataba-at-pampakalma-niya-ang-marijuana/story/
"Kita ng jeepney driver, tinangay ng mga palaboy sa Maynila","Muntik nang manakaw ng dalawang palaboy ang kaha ng isang jeepney driver sa Maynila.  Sa kuha ng isang YouScooper sa may Taft Avenue corner Finance Road, makikitang nilapitan ng dalawang lalaki ang nakahintong jeep para umano'y manlimos.  Maya-maya, nagtakbuhan ng palayo ang mga suspek bitbit ang kahang may pera.  Sa isa pang video, makikita kung paano naagaw ng isang side-car driver mula sa isang suspek ang kaha.  Mabilis namang pinulot ng jeepney driver ang mga baryang nasalbag sa daan dahil sa kakamadali ng suspek.  Ayon sa ulat ni Chino Gaston sa ""24 Oras"" nitong Biyernes, nahuli na ng mga awtoridad nitong Huwebes ang 14-anyos na tumangay sa kaha.  Dinala na ang menor de edad sa DSWD-Manila office.  Sa kulungan naman ang bagsak ng kasama niyang 20-anyos na kinilala bilang si Ruel Martinez.  Nahaharap din siya sa reklamong paglabag sa Manila City Ordinance dahil wala itong damit na pang-itaas nang mahuli ito sa Taft Avenue.  Ayon sa pulisya, wala namang sindikato sa likod ng modus sa Taft Avenue.  Paliwanag ni Superintendent Igmedio Bernalez, ""Wala naman silang pinag-usapan diyan na 'Minors kayo, kayo ang titira.' Wala naman so far. Ang kanila naman ay parang isang grupo lang sila.""",Muntik nang manakaw ng dalawang palaboy ang kaha ng isang jeepney driver sa Maynila.,"Agosto 31, 2018 10:43pm GMT+08:00",https://www.gmanetwork.com/news/balitambayan/balita/666196/kita-ng-jeepney-driver-tinangay-ng-mga-palaboy-sa-manynila/story/
"6 patay, kabilang ang 4 menor de edad, sa nasunog na apartment sa Tondo","Anim na katao ang nasawi, kabilang ang apat na menor de edad, matapos na masunog ang isang paupahang gusali na wala umanong permit sa Tondo, Maynila.    Sa ulat ni Athena Imperial sa GMA News ""Balitanghali,"" sinabing umabot sa ikalawang alarma ang sunog sa apat na palapag na gusali sa Brgy. 118 nitong Martes ng hapon.  Tuluyang naapula ang sunog matapos ang nasa dalawang oras.  Kinilala ang mga biktima na sina Ysabel Ygonia, 8-anyos; Bryan Ygonia, 7-anyos; Juliana Bermudo, 13-anyos; at isang hindi pa makikilalang batang lalaki.  ""Hindi siya pumasok eh. Tiningnan ko na e,"" sabi ng isang kaanak ng biktima.  ""Chineck namin sa Tondo [High School], hindi raw. Grade 8,"" anang isa pang kaanak ng mga biktima.  Tinangka pang isugod sa Gat Andres Hospital ang nanay nina Ysabel at Bryan na si Anabel Ygonia pero ayon sa Manila Fire District, dead on arrival na ito.  Namatay din kalaunan ang isa sa dalawang isinugod pa sa Jose Reyes Memorial Medical Center.  Posible namang maharap sa reklamo ang may-ari ng paupahan na si Ricardo Antoque dahil sa kawalan ng permit at fire exit ng gusali.  Napag-alaman na kinailangang tumalon ng mga tenant sa bubong ng ibang bahay para makatakas.  ""'Yung fire exit na sinasabi is 'yung bukas na pintuan lang na du'n ka tatalon sa bubong, eh nagkasunog. Nasunog 'yung tatalunan nila. So paano sila makaka-exit doon e 'yung 4th floor nila, trapped din doon. Puwede natin siyang [kasuhan ng] reckless imprudence resulting to negligence on the part doon sa building owner kung mapapatunayan natin ito,"" sabi ni Sr. Insp. Reden Alumno, Chief of Investigation and Intelligence Section, Manila Fire District. --","Anim na katao ang nasawi, kabilang ang apat na menor de edad, matapos na masunog ang isang paupahang gusali na wala umanong permit sa Tondo, Maynila.","Agosto 15, 2018 7:12pm GMT+08:00",https://www.gmanetwork.com/news/balitambayan/balita/664277/6-patay-kabilang-ang-4-menor-de-edad-sa-nasunog-na-apartment-sa-tondo/story/
"Kasambahay, nakaranas umano ng pagmamaltrato sa kaniyang amo 

","Inilahad ng isang kasambahay ang naranasan niyang pagmamalupit sa kamay ng kaniyang amo na nangyari dito mismo sa Pilipinas. Ang biktima, nakatikim daw ng mga sipa, itinali, tinusok ng tinidor at dinuraan.    Sa ulat ni Cedric Castillo sa GMA News ""24 Oras"" nitong Miyerkoles, kinilala ang biktima na si Michelle Lobos, 25, na dating namasukan sa isang mag-asawa sa lungsod ng Parañaque.  Sa isang video sa Facebook, inilahad ni Michelle kung paano siya sinaktan ng kaniyang mga dating amo na pitong taon niyang pinagsilbihan.  ""Sinasabunutan po ako, sinasampal. Minsan nga po dinuraan pa niya ko habang kinakabayuhan. Kinalmot-kalmot sa mukha, ginanon [tinusok] ng tinidor hanggang sa tenga,"" kuwento ni Michelle.   Makikita rin sa nasabing video ang mga sugat sa braso ni Michelle: ""Sa kutsilyo po dahil sinalag ko po. Hindi ko po naisara 'yung gripo nang maigi. Dapat daw 'di ko sinasalag 'pag pinapalo po ako sa puwet, hayaan ko lang daw po. Sinasalag ko daw po kasi.""  Sa bisa ng subpoena mula sa National Bureau of Investigation, nakaalis si Michelle mula sa malupit niyang mga amo nito lang Hulyo. Sa kabila nito, sariwa pa rin daw sa kaniyang ala-ala ang hirap na dinanas.  ""Hindi po siya [amo] puwedeng matulog hangga't hindi pa niya ako natatali. Hindi pa ko tapos maglaba, ginawa niya po sa sobrang galit niya po sinipa-sipa niya po ako sa ulo,"" sabi ni Michelle.  Ibinahagi rin niya na itinatali rin daw siya noon ng kaniyang amo upang hindi siya makatakas.  ""Isa lang po 'yun 'yung posas lang po, kakabit lang po doon sa bakal. Sabi po ng babae 'yung amo ko makakawala daw po ako kaya dapat dalawa daw,"" kuwento pa ni Michelle.  ""Wala na rin po akong anong kumain at saka uminom kasi iniisip ko po nakatali ako eh, baka madumi ako o maihi po ako,"" dagdag niya.  Nabanggit din ni Michelle na sa unang dalawang taon lamang daw siya pinasahod ng kaniyang amo. Hindi raw siya makapagreklamo dahil pagbabanta ng mga amo.  ""Minsan naisip ko pong magpakamatay or minsan inisip kong saksakin ko po siya habang natutulog. Pero parang may nagpipigil po sa akin. Hindi po ako napalo ng tatay o nanay ko, napapagalitan ako minsan pero di po kami ginanon ng nanay at tatay ko. Hanggang sa namatay ang nanay ko,"" sabi ni Michelle.  Nagsampa na ng reklamong illegal detention at physical abuse si Michelle laban sa kaniyang mga amo. Sa ngayon ay tumutuloy siya sa kaniyang tiyahin.  Nanindigan naman ang mga amo ni Michelle na malinis ang kanilang konsensiya tungkol sa mga alegasyon ng dating kasambahay laban sa kanila. --","Inilahad ng isang kasambahay ang naranasan niyang pagmamalupit sa kamay ng kaniyang amo na nangyari dito mismo sa Pilipinas. Ang biktima, nakatikim daw ng mga sipa, itinali, tinusok ng tinidor at dinuraan.","Agosto 15, 2018 10:13pm GMT+08:00",https://www.gmanetwork.com/news/balitambayan/balita/664296/kasambahay-nakaranas-umano-ng-pagmamaltrato-sa-kaniyang-amo/story/
"Pulis-Taguig na isinumbong ng misis sa pagdodroga, arestado","Timbog ang isang Taguig City pulis sa isang buy-bust operation na ikinasa dahil na rin sa sumbong ng misis ng suspek.  Sa   ang operasyon noong Miyerkoles ng mga pulis sa Bicutan matapos magsumbong ang misis ng suspek sa iligal na gawain ng kaniyang mister.  Kinilala ang suspek na pulis na si PO1 Jeffrey Amador, na nagpositibo rin sa paggamit ng ipinagbabawal na gamot.  Narekober mula kay Amador ang lima sachet ng shabu, isang baril, at drug paraphernalia.  Sinemonan si Amador ni Philippine National Police chief Director General Oscar Albayalde.  ""'Yung NBI ni-refer sa 'tin 'yung kaso and we conducted entrapment operations. Nag-positive na nagtutulak 'yung asawa,"" pahayag ni Albayalde.  Ayon sa misis ni Amador, sinasaktan umano siya sa tuwing nag-aaway sila nang dahil sa bisyo ng kaniyang asawa.  Dating nakatalaga si Amador PCP 1 ng Taguig City.  Bukod sa iligal na droga, nasangkot din umano ang pulis sa kasong robbery at extortion.  ""Very frustrating and disappointing kung bakit nakakapasok sa hanay,"" pahayag ni Albayalde.  Nahaharap si Amador ng mga kasong administratibo at paglabag sa Comprehensive Dangerous Drugs Act of 2002.",Timbog ang isang Taguig City pulis sa isang buy-bust operation na ikinasa dahil na rin sa sumbong ng misis ng suspek.,"Agosto 16, 2018 11:40am GMT+08:00",https://www.gmanetwork.com/news/balitambayan/balita/664338/pulis-taguig-na-isinumbong-ng-misis-sa-pagdodroga-arestado/story/
Babae patay sa pamamaril sa Maynila,"Patay sa pamamaril ang isang babae sa may Bureau of Customs building sa Manila Port Area Huwebes ng hapon.  Sa ulat ni Carlo Mateo sa Super Radyo dzBB, sinabing nangyari ang pamalaril pasado ala-una ng hapon.  FLASH: Babae, patay matapos pagbabarilin sa Port Area, Maynila. | via Carlo Mateo   Kinilala ang biktima ng mga kaanak nito na si Faura Ramos, na binaril ng hindi pa nakikilalang salarin habang nakaupo sa kaniyang maliit na mesa sa may tabing-kalsada .  Ayon sa mga kamag-anak, pagnonotaryo ang negosyo ni Ramos.  Sa inisyal na imbestigasyon ng mga tauhan ng Manila Police District Station 5, malapitan na binaril si Ramos.  Tuloy pa ang imbestigasyon ng pamamaril.  Iniimbestigahan pa ang insidente.",Patay sa pamamaril ang isang babae sa may Bureau of Customs building sa Manila Port Area Huwebes ng hapon.,"Agosto 16, 2018 3:03pm GMT+08:00",https://www.gmanetwork.com/news/balitambayan/balita/664370/babae-patay-sa-pamamaril-sa-maynila/story/
"Malacañang: Duterte, handang magbitiw 'pag nanalo sa poll protest si Bongbong vs. VP Leni","Posible umanong bumaba sa puwesto si Pangulong Rodrigo Duterte at ilipat ang kapangyarihan kay dating Senador Ferdinand “Bongbong” Marcos kapag nanalo ang electoral protest ng huli laban sa pagkapanalo ni Vice President Leni Robredo sa nakaraang 2016 elections, ayon sa Malacañang.  Ginawa ni presidential spokesperson Harry Roque ang pahayag isang araw matapos sabihin ni Duterte na nais niyang katulad nina Senador Francis Escudero at Marcos ang papalit sa kaniya kapag siya ay nagbitiw.  “He [Duterte] has said that he thinks Senator Bongbong is one of the better qualified leader(s) to succeed him and if there’s development and he will win the protest and he becomes vice president, yes he will make true his word,” sabi ni Roque sa pulong balitaan nitong Huwebes.  “That’s a conclusion that you can make because he says he’s willing to step down except that he does not think the constitutional successor is qualified,” patungkol ni Roque kay Robredo.  Hanggang 2022 pa ang termino ni Duterte bilang pangulo. Sa ilalim ng Saligang Batas, kapag hindi na kaya ng pangulo na pamunuan ang bansa at nagbitiw, ang bise presidente ang papalit sa kaniyang puwesto.  Kasama rin sa listahan na maaaring humalili sa kapangyarihan sa Palasyo ang Senate President kung hindi rin puwede ang bise presidente. Nakasunod naman sa listahan ang House Speaker at Chief Justice ng Supreme Court.  Sa isang talumpati ni Duterte sa Malacañang nitong Martes, inihayag ng pangulo ang hinanakit dahil patuloy pa rin umano ang katiwalian sa gobyerno.  Iniisip umano niya na magbitiw na pero hindi niya nais na si Robredo ang humalili sa kaniya dahil sa paniwalang hindi kakayanin ng bise presidente ang mga problema ng bayan.  Maliban sa pagbanggit na nais niyang humalili sa kaniya ang katulad nina Escudero at Marcos, sinabi ni Duterte na mas pabor siya na magkaroon ng military junta na mamahala sa bansa kapag nagbitiw siya sa Palasyo.—","Posible umanong bumaba sa puwesto si Pangulong Rodrigo Duterte at ilipat ang kapangyarihan kay dating Senador Ferdinand “Bongbong” Marcos kapag nanalo ang electoral protest ng huli laban sa pagkapanalo ni Vice President Leni Robredo sa nakaraang 2016 elections, ayon sa Malacañang.","Agosto 16, 2018 4:39pm GMT+08:00",https://www.gmanetwork.com/news/balitambayan/balita/664389/malacanang-duterte-handang-magbitiw-pag-nanalo-sa-poll-protest-si-bongbong-vs-vp-leni/story/
"P37M halaga ng shabu at ecstasy itinago sa mga laruan, gamit ng bata","Nakumpiska sa Ninoy Aquino International Airport (NAIA) ang mahigit P37 milyong halaga ng shabu at ecstasy na isinilid sa ilang mga gamit tulad ng baby carrier, camera at laruan.  Ayon sa ulat ni Susan Enriquez sa ""Balita Pilipinas"" nitong Huwebes, mahigit limang kilo ng shabu ang inilagay sa baby carrier, camera, magazine at bar stool habang ang mahigit isang libong piraso ng ecstasy na galing Germany naman ay inilagay sa mga laruang kahoy.  Batay sa imbestigaston, tinangkang ipasok ang kontrabando sa Pilipinas mula Amerika at ipadadala sana sa New Zealand.  ""Lahat ho ito is because of the profiling methods of our frontliners,"" sabi ni Carmelita Talusan, district collector sa NAIA.  Nai-turn over na nitong Huwebes ng Bureau of Customs (BOC) sa Philippine Drug Enforcement Agency (PDEA) ang ng nakumpiskang droga.  Si PDEA-National Capital Region director Joel Plaza ang kumatawan sa seremonya habang nakabakasyon si PDEA director general Aaron Aquino.  On-leave ang hepe ng PDEA habang hinihintay ang resulta ng imbestigasyon sa P6.8 billion halagang shabu na sinasabing naipuslit sa bansa.  Sa turn-over ceremony, muling iginiit ni Customs Commissioner Isidro Lapeña na walang umano'y isang toneladang shabu na laman ang mga sinasabing inoperate na lifters.  ""Ako, I am saying na it's empty and even the President said that. May sinasabi ang PDEA na pinaupuan pero ang basis naman ng Customs is that there's a result ng qualitative examination,"" sabi ni Lapeña.  Sa ngalan ng PDEA, sinabi naman ni Plaza,""We will just wait for the investigation on that matter. It is not on my level to comment about that issue.""  Isinailalim naman ng Customs sa portable x-ray ang dalawang magnetic lifter upang ipakita raw na iba-ibang produkto ang inilalagay sa mga into.  Paalala ni BOC spokesperson Erastus Austria, ""Hindi lahat ng magnetic lifter na dumadating sa bansa natin ay ginagamit nha lalagyan ng droga.""","Nakumpiska sa Ninoy Aquino International Airport (NAIA) ang mahigit P37 milyong halaga ng shabu at ecstasy na isinilid sa ilang mga gamit tulad ng baby carrier, camera at laruan.","Agosto 16, 2018 6:20pm GMT+08:00",https://www.gmanetwork.com/news/balitambayan/balita/664407/p37m-halaga-ng-shabu-at-ecstasy-itinago-sa-mga-laruan-gamit-ng-bata/story/
Mahigit 20 kinatay na aso nasabat sa Isabela,"Mahibit 20 kinatay na aso ang nasabat sa Sta. Maria, Isabela, matapos makatanggap ang otoridad ng tip mula sa isang concerned citizen, ayon sa ulat ng Unang Balita nitong Biyernes.  Sakay ang 22 patay na aso ng isang tricycle na naharang sa isang checkpoint. Kinilala ang driver ng tricycle na si JR Kanseran.  Wala raw maipakitang permit mula sa Bureau of Animal Industry si Kanseran, na sinampahan ng kasong paglabag sa Animal Welfare Act.","Mahibit 20 kinatay na aso ang nasabat sa Sta. Maria, Isabela, matapos makatanggap ang otoridad ng tip mula sa isang concerned citizen, ayon sa ulat ng Unang Balita nitong Biyernes.","Agosto 17, 2018 10:41am GMT+08:00",https://www.gmanetwork.com/news/balitambayan/balita/664478/mahigit-20-kinatay-na-aso-nasabat-sa-isabela/story/
"Pulisya, iniimbestigahan na ang nangyaring pananakit sa 2 traffic enforcer sa Makati","Iniimbestigahan na ng pulisya ang nangyaring pananakit sa dalawang traffic enforcer ng Barangay Magallanes sa Makati ng mga motorista na kanilang sinita. Kabilang sa mga iimbestigahan si Arnold Padilla, na dati na umanong inirereklamo sa barangay.    Sa ulat ni Ivan Mayrina sa GMA News ""24 Oras"" nitong Huwebes, ipinakita ang kuha ng CCTV sa Barangay Magallanes, sa kanto ng gate 1 at Edsa northbound dakong 1:00 pm noong Lunes nang sitahin at parahin ng mga barangay traffic enforcer ang isang itim na kotse at kasunod na puting SUV.  Sinita ang naturang dalawang sasakyan dahil nagtuloy-tuloy umano ang mga ito kahit nakapula ang traffic light.  Nagbaba ng bintana ang pasahero sa likod ng itim na kotse at nakipagdiskusyon sa mga enforcer. Para maiwasan umano ang gulo, sinabi ng mga enforcer na pinayagan na nilang umalis ang grupo pero bumaba ang isang sakay na babae at sumunod na ilang lalaki.  Isang lalaki na sinasabing bodyguard ni Padilla na si Bernabe Casido ang nanuntok umano sa isang enforcer.  Ang babaeng kasama ng grupo na si Glocelle Razon, na sinasabing asawa ni Padilla, binatukan naman umano ang isang enforcer.  ""Bigla po akong binanatan, sinapak po ako,"" ayon sa enforcer. ""Sinusugod po ako ng limang katao, mga bodyguard po ni Arnold Padilla.""  Pahayag naman ng isa pang enforcer, dalawang beses siyang binatukan ng babae.  Nang tanungin siya kung ano ang naramdaman niya nang sandaling iyon, tugon niya, ""Siyempre po masakit kasi nakauniporme po ako, ampangit naman pong tingnan. Saka sa kalsada po.""  Ayon sa ulat, sinubukan ng GMA News na kunin ang panig nina Padilla, na residente sa Magallanes village, pero sinabi ng nagpakilalang tauhan nila sa bahay na wala doon ang kanilang amo.  Hindi man direktang sangkot sa pananakit si Padilla sa mga enforcer, napag-alaman naman na hindi bababa sa 30 ang nai-blotter na reklamo laban sa kaniya sa barangay Magallanes.  Sa insidenteng noong April 30, 2015, dinuraan, ininsulto at binantaan umano ni Padilla ang isang security guard na aawat sana sa kaguluhan na sangkot din umano si Padilla.  Maliban sa mga security guard, may mga kapwa-residente rin umano sa barangay na pinagbantaan ni Padilla.  Ang pulisya, nagsimula na raw na mag-imbestiga tungkol kay Padilla at sa mga kasama nito kasunod nang inihaing reklamong direct assault against a person in authority at physical injuries laban sa kanila.  Mayroon ding kontra-demanda na physical injuries na inihain laban sa mga bantay-bayan enforcer.  ""We will dig deeper into this kasi parang lumalabas takot nga daw 'yung mga residente doon dito kay Arnold Padilla,"" ayon kay Sr. Supt. Rogelio Simon, hepe Makati police. ""Siguro kung kailangan mag-apply ng search warrant for them o arrest we will do it.""  Sabi pa sa ulat, noong October 2013, kinasuhan sa Department of Justice si Padilla at ang kaniyang ina na si Arlene ng reklamong murder at frustrated murder kaugnay ng pagpatay sa kapatid niyang si Yvonne Chua noong 2010.  Namatay ang biktima noong December 29, 2010, matapos niyang buksan at sumabog ang isang regalong naglalaman ng limang granada na pinadala sa kaniyang bahay sa Taguig.  Nasugatan sa naturang insidente ang anim na taon gulang niyang anak.  Sa reklamong inihain sa DOJ, sinabi ng pinsan ni Arnold na si Manuel Padilla na ang mag-ina umano ang utak sa pagpatay kay Yvonne.  Itinanggi naman ng mag-inang Arlene at Arnold ang naturang akusasyon.--","Iniimbestigahan na ng pulisya ang nangyaring pananakit sa dalawang traffic enforcer ng Barangay Magallanes sa Makati ng mga motorista na kanilang sinita. Kabilang sa mga iimbestigahan si Arnold Padilla, na dati na umanong inirereklamo sa barangay.","Agosto 16, 2018 11:00pm GMT+08:00",https://www.gmanetwork.com/news/balitambayan/balita/664441/motorista-at-mga-kasama-niyang-sinita-ng-traffic-enforcers-sa-makati-iniimbestigahan-na-ng-pulisya/story/
Law student biktima ng 'bangga-kotse' robbery modus,"Pinagnakawan na, nasira pa ang sasakyan ng isang law student matapos siyang banggain ng mga salaring gumagamit ng walang plakang jeep para makapambiktima sa Pasay City.   Nananakit din ang braso biktima matapos itong pilipitin umano ng mga suspek.  Sa ulat ni Vonne Aquino sa GMA News ""Unang Balita,"" sinabing pinagnakawan si Jun, hindi niya tunay na pangalan, sa Evangelista Street madaling araw noong nakaraang araw ng Linggo.  Ayon sa kanya, binangga ng isang jeep ang likurang bahagi ng kanyang sasakyan. Nang bumaba siya para kausapin ang driver ng jeep, dito na siya nilapitan ng dalawang lalaki.  ""Pagbaba na pagbaba ko, habang nagte-text ako, may sumunggab sa likod ko at pinilipit 'yung kaliwang kamay ko pero bago pinilipit 'yung kamay ko, hinablot na 'yung phone. 'Yung isa, dinukot naman 'yung wallet ko sa kanang bulsa ko,"" pahayag ni Jun.  Matapos kunin ang kaniyang mga kagamitan, sumakay na ang dalawang lalaki sa jeep at humarurot paalis.  Nakuha sa kanya ang isang cellphone at wallet na may P12,000.  Hindi niya namukhaan ang mga suspek, pero natandaan niya ang tattoo ng suspek na kumuha sa kaniyang wallet.  ""Dalawang bulaklak tapos ulo ng demonyo sa gitna. Alam na nila 'yung grupo pero since walang CCTV hindi ko rin ma-identify 'yung mukha medyo nahihirapan sila.""  Patuloy ang imbestigasyon ng mga pulis sa insidente.","Pinagnakawan na, nasira pa ang sasakyan ng isang law student matapos siyang banggain ng mga salaring gumagamit ng walang plakang jeep para makapambiktima sa Pasay City.","Agosto 17, 2018 2:08pm GMT+08:00",https://www.gmanetwork.com/news/balitambayan/balita/664496/law-student-biktima-ng-bangga-kotse-robbery-modus/story/
"9 na kakandidatong senador, inindorso ni Sara Duterte","Siyam na kakandidatong senador sa 2019 elections ang inindorso na ni Davao City Mayor Sara Duterte-Carpio. Tatlo sa kanila ay reelectionist senators at dalawa ang kalihim.  Sa post ni GMA News' Victoria Tulad sa Twitter, sinabing ginawa ni Duterte ang pag-endorso sa isang pagtitipon ng binuo niyang regional party ba Hugpong sa Pagbabago.     Davao City Mayor & Hugpong ng Pagbabago founder Sara Duterte-Carpio endorses HNP's 2019 Senate bets--SAP Bong Go, Senators Cynthia Villar, JV Ejercito & Sonny Angara, Reps.Pia Cayetano & Zajid Mangudadatu, Presl Spokes Harry Roque, Gov. Imee Marcos & BuCor Chief Bato Dela Rosa.      Ang mga nakakuha ng basbas ng alkalde ay sina Special Assistant to the President Bong Go, presidential spokesman Harry Roque, Senators Cynthia Villar, JV Ejercito, at Sonny Angara, Congresswoman Pia Cayetano, Congressman Zajid Mangudadatu, Ilocos Norte Gov. Imee Marcos at Bureau of Corrections chief Ronald Dela Rosa. —",Siyam na kakandidatong senador sa 2019 elections ang inindorso na ni Davao City Mayor Sara Duterte-Carpio. Tatlo sa kanila ay reelectionist senators at dalawa ang kalihim.,"Agosto 17, 2018 7:00pm GMT+08:00",https://www.gmanetwork.com/news/balitambayan/balita/664541/9-na-kakandidatong-senador-inindorso-ni-sara-duterte/story/
"Full implementation ng 'EDSA driver-only ban' sa Aug. 23, sinuspindi ng MMDA","Inanunsyo ng Metropolitan Manila Development Authority (MMDA) nitong Biyernes na hindi tuloy ang lubos na pagpapatupad ng kautusan na bawal sa EDSA ang mga sasakyan na isa lang ang sakay tuwing ""rush hours"" na magsisimula dapat sa Agosto 23.  ""Yung August 23 na full implementation na may penalty na, mag-status quo muna tayo kasi hinihintay na mag-convene ang MMC,"" pahayag ni MMDA General Manager Jojo Garcia patungkol sa Metro Manila Council na binubuo ng mga alkalde sa Metro Manila.  Gayunman, sinabi ni Garcia na tuloy ang isinasagawang dry run na nagsimula nitong Miyerkules.  ""Magme-meeting kami with all the mayors on August 23 or 24. So habang hindi pa po kami nagko-convene tuloy pa rin ang dry-run,"" paliwanag niya.  Ginawa ni Garcia ang pahayag ilang araw matapos maghain ng resolusyon ang ilang senador sa pangunguna nina Senate President Vicente Sotto III, Majority Leader Juan Miguel Zubiri, Senate Pro-Tempore Ralph Recto, at  Minority Leader Franklin Drilon, na humihiling sa MMC na bawiin ang kautusan na nagbabawal sa mga sasakyan na isa lang ang sakay na dumaan sa EDSA sa rush hours.  Sa ilalim ng kautusan, magmumulta ng P1,000 ang mga motoristang mahuhuling lalabag kapag lubos na itong ipinatupad.  Ayon kay Garcia, iginagalang nila ang ginawa ng Senado.  ""Nirerespeto natin ang Senate... open naman ang MMDA at ang Council na i-improve kung puwedeng may idagdag o ibawas sa guidelines. But still we need to do something,"" saad niya.  ""The reason why we are doing this is hindi para pahirapan ang ating mga kababayan, we are doing this while waiting for the long-term solution,"" patuloy ni Garcia.  Ipinaliwanag din ni Garcia na tanging ang MMC lang ang may kapangyarihan na ipatigil ang naturang kautusan.  ""Ang MMDA po ay walang power na ihinto dahil ito ay resolution na binubuo ng mayors. Ang makakapagpatigil at makakapagbago nito ay MMC rin, hindi MMDA,"" ayon sa opisyal.—","Inanunsyo ng Metropolitan Manila Development Authority (MMDA) nitong Biyernes na hindi tuloy ang lubos na pagpapatupad ng kautusan na bawal sa EDSA ang mga sasakyan na isa lang ang sakay tuwing ""rush hours"" na magsisimula dapat sa Agosto 23.","Agosto 17, 2018 5:20pm GMT+08:00",https://www.gmanetwork.com/news/balitambayan/balita/664524/full-implementation-ng-edsa-driver-only-ban-sa-aug-23-sinuspindi-ng-mmda/story/
"Tulak ng droga na gun-for-hire din, patay nang 'manlaban' sa mga pulis","Patay ang isang lalaking umano'y sangkot sa iligal na droga at gun-for-hire din ng mga kapwa drug pushers matapos umano itong manlaban sa mga pulis sa Dasmariñas, Cavite.  Sa ulat ni Athena Imperial sa GMA News ""Unang Balita"" nitong Biyernes, kinilala ang napatay na suspek na si Nestor Samson.  Sinubukang pigilan ng pulisya ang kaniyang panlalaban, ngunit nakabunot pa rin ng baril at nagpaputok ang suspek.  Dahil dito, nabaril at napatay siya ng mga operatiba.  Dati nang sumuko sa Oplan Tokhang si Samson pero nagpatuloy pa rin siya iligal na gawain.  Pinapatay umano ni Samson ang mga kapwa tulak na hindi nakakapagbigay ng perang pinagbentahan ng droga.","Patay ang isang lalaking umano'y sangkot sa iligal na droga at gun-for-hire din ng mga kapwa drug pushers matapos umano itong manlaban sa mga pulis sa Dasmariñas, Cavite.","Agosto 17, 2018 2:27pm GMT+08:00",https://www.gmanetwork.com/news/balitambayan/balita/664499/tulak-ng-droga-na-gun-for-hire-din-patay-ng-manlaban-sa-mga-pulis/story/
"Buhay 'macho-nurin' kay misis, mas nagiging tanggap na raw ngayon ng mga mister","Dahil sa lumalaking oportunidad para kumita ang mga kababaihan, dumadami na umano ang pamilya na nagpapalit ng tungkulin ang mag-asawa. Si misis ang kakayod at si mister naman ang magiging taong-bahay.    Sa ulat ni Oscar Oida sa GMA News ""24 Oras"" nitong Biyernes, ipinakilala si Jason Burdado na kabilang sa mga tinatawag ngayong ""house husband.""  Proud si Jason sa kasipagan ng kaniyang asawa, at hindi rin niya ikinakahiya na siya ang mga gumagawa ng mga gawain sa bahay.  ""Paglalaba, nagluluto, pinapaliguan ang mga bata. Tapos 'yung mga sinampay nililigpit ko, pagdating sa gabi luto pa ulit,"" masaya niyang sabi.  Paliwanag ni Jason kung bakit siya ang naiiwan sa bahay at si misis ang kumakayod, ""Malaki ang kinikita ni misis sa catering niya. Bale, one-one [P1,200.00]. Ang biyahe ko P700 lang. Ako kahit maabala ako okay lang basta sa kanya 'yung kita niya at saka ayaw ko siya mawalan ng trabaho.""  Pero sa kultura ng mga Pinoy, hindi maiwasan na matawag na ""under de saya"" ang mga mister na gumagawa ng mga gawaing-bahay.  Paliwanag ni Professor Jimmuel Naval, sociologist, tungkol dito, ""Kung ite-trace mo 'yan, ang concept na 'yan Judeo Christian. Kasi sinasabi sa bibliya, 'kayong mga babae magpasakop kayo sa inyong mga asawang lalaki.' Ibig sabihin, dominante ang lalaki. Parang kabawasan ng pagkalalaki ang pagiging under de saya.""  Sabi sa ulat, dahil sa hirap ng buhay ngayon at galing ng mga kababaihan, natatanggap na ngayon ng mga mister na sila ang maging maybahay para makapagtrabaho si misis.  ""Hindi na talaga sapat eh, 'yung minimum na kita ng isang ama ng isang padre de pamilya sa gastusin sa bahay,"" sabi ng isang house hudband.  ""'Yung lalaki kasi sa ngayon sa siyudad mas marami walang trabaho.  'Yung babae kasi madali humanap ng trabaho,"" sabi naman ng isa pa.  Base umano sa isang pag-aaral ng Oxfam, isang global non-profit organization na nakatuon ang atensyon sa paglutas ng kahirapan sa bansa sa mga mahihirap na lugar, sinasabing umaabot sa apat at kalahati hanggang anim at kalahating oras ang ginugugol ng mga babae sa mga gawaing bahay.  Samantala, 11 hanggang 12 oras naman sa pag-aalaga sa mga bata. Kung ilang bahagi lang umano ng mga oras na ito mapupunta sa pagtatrabaho ni misis, malaki maitutulong niya para maiahon ang kanilang pamilya sa kahirapan.  ""Grabe ang kompetisyon sa mundo ngayon. Mabilis ang kilos, ang galaw, hindi puwedeng isa lang ang nagtatrabaho. Hindi ka makakausad ang daming bayarin ang daming dapat bilhin,""sabi ni Naval.  Kaya naman si Burdado, dedma na raw sa mga nangangantiyaw sa kaniyang pagiging house husband.  ""Pagdating ng asawa ko pahinga na siya, wala na siyang gagawin, hinihilot ko pa siya. ""Yun ang tunay na lalaki, macho,"" pagmamalaki niya.--","Dahil sa lumalaking oportunidad para kumita ang mga kababaihan, dumadami na umano ang pamilya na nagpapalit ng tungkulin ang mag-asawa. Si misis ang kakayod at si mister naman ang magiging taong-bahay.","Agosto 18, 2018 12:31am GMT+08:00",https://www.gmanetwork.com/news/balitambayan/balita/664576/buhay-macho-nurin-kay-misis-mas-nagiging-tanggap-na-raw-ngayon-ng-mga-mister/story/
P25-M halaga ng ecstasy nasabat sa Pasay City,"Aabot sa 14,000 tableta ng Ecstasy na nagkakahalaga ng P25 million ang nasabat ng Bureau of Customs sa Central Mail Exchange Center sa Pasay City.     Ayon kay Ninoy Aquino International Airport (NAIA) District Collector Mimel Talusan, nadiskubre ang mga tabletang Ecstasy sa loob ng mga plastic na isiniksik sa CPU ng desktop computer.  Ang naturang package ay dumating mula sa France noong Agosto 4 at dalawang linggo ang lumipas bago ito kinuha ng isang Joan Reynoso ng Cavite City.  Ito na ang ikatatlong pagkakataon na naharang ng Bureau of Customs ang pagpuslit ng mga party drugs.  Noong Abril, 962 piraso na Ecstasy ang galing sa Netherlands ang nakumpiska at noon lang nakaraang buwan higit sa 1,000 piraso ng party drug mula sa Germany naman ang naharang.  Ang mga droga ay inilipat sa kustodiya ng Philippine Drug Enforcement Agency (PDEA) at ito na rin ang magsasampa ng kaso laban kay Reynoso.","Aabot sa 14,000 tableta ng Ecstasy na nagkakahalaga ng P25 million ang nasabat ng Bureau of Customs sa Central Mail Exchange Center sa Pasay City.","Agosto 17, 2018 11:31pm GMT+08:00",https://www.gmanetwork.com/news/balitambayan/balita/664571/p24-m-halaga-ng-ecstasy-nasabat-sa-pasay-city/story/
"3 abogado na inaresto ng pulis kaugnay ng drug raid sa bar sa Makati, pinakawalan na","Pinakawalan na ng pulisya nitong Biyernes ng gabi ang tatlong abogado ng isang bar sa Makati City, na sinalakay ng mga awtoridad na may nakuha umanong mga ecstasy, cocaine, marijuana at iba pang ilegal na droga.    Kinilala ang mga pinakawalan na mga abogado na sina Leni Rocel Elmido Rocha, Jan Vincent Sambrano Soliven at Romulo Bernard Alarcon.  Batay sa release order ni Atty. Romel Odronia, Senior Assistant City Prosecutor sa Makati, pinalaya ang tatlo pero pinababalik sa piskalya sa Agosto 28 at Setyembre 4 para sa preliminary investigation.  Ayon kay Ordonia, kailangang linawin ang alegasyon ng pulisya na nakialam at naging sagabal ang tatlo sa paggalugad ng Makati Police sa Time Bar nitong Huwebes ng umaga.  Kailangan pa rin umanong imbestigahan ang isa sa apat na reklamo ng pulisya na ""constructive possession"" ng ilegal na droga laban sa tatlong abogado.  Bitbit ang search warrant,  balikan ng Makati Police dakong 12:30 ng tanghali nitong Huwebes ang Time Bar na follow up sa naunang nilang pagsalakay sa establisimyento noong Agosto 11 kung saan nakakumpiska umano ng ibat ibang uri ng ilegal na droga.  Pero nakialam umano ang tatlong abogado sa ginawang paghahalughog ng mga awtoridad sa bar. Tumanggi umano ang tatlo na magpakita ng ID at hindi nagpakita ng katibayan na abogado sila ng may- ari ng bar.  Sa kabila umano ng babala, naging agresibo rin umano ang mga abogado sa mga pulis kaya sila inaresto at ikinulong.  Sa isang ulat ni Dano Tingcungco sa GMA News Saksi, sinabing naunang ipinaliwanag ng opisyal ng law firm kung saan nagtratrabaho ang mga abogado, nasa bar ang tatlo para i-monitor ang pagsisilbi ng search warrant.  Nagpakilala rin umano ang tatlo na abogado sila ng may-ari ng bar at ipinadala ng firm para kumuha ng mga note at litrato ng pagbubukas sa isang cabinet na noon pa lang hahalughugin.  Kaugnay nang nangyari, umalma ang Integrated Bar of the Philippines (IBP),ang grupo kung saan nakapailalim lahat ng mga abogado sa Pilipinas, sa ginawang pag-aresto sa tatlo.  Mismo ang grupo ang naghain ng petition for a writ of habeas corpus para mapakawalan ang tatlo mula sa umano'y kuwestiyonable pag-aresto sa mga ito.  Naniniwala ang IBP, na ginagawa lang ng tatlong abogado ang kanilang trabaho na idepensa ang karapatan ng kanilang kliyente. --","Pinakawalan na ng pulisya nitong Biyernes ng gabi ang tatlong abogado ng isang bar sa Makati City, na sinalakay ng mga awtoridad na may nakuha umanong mga ecstasy, cocaine, marijuana at iba pang ilegal na droga.","Agosto 18, 2018 1:06am GMT+08:00",https://www.gmanetwork.com/news/balitambayan/balita/664581/3-abogado-na-inaresto-ng-pulis-kaugnay-ng-drug-raid-sa-bar-sa-makati-pinakawalan-na/story/
Naiangat na ang sumadsad na eroplano ng Xiamen Airlines,"JUST IN: Naiangat na ang sumadsad na eroplano ng Xiamen Airlines mula sa runway ng NAIA        Naiangat na ang sumadsad na eroplano ng Xiamen Airlines sa Runway ng Ninoy Aquino International Airport madaling araw ng Sabado.  Ayon sa mga tauhan ng Manila International Airport Authority (MIAA) na nasa crash site, bandang alas-2:30 ng madaling araw nang maiangat ang eroplano mula sa bahagi ng runway kung saan ito sumadsad.  Sa ngayon ay nakatakda itong isakay sa flatbed truck na siyang maghahatid sa remote parking ng NAIA kung saan ito pansamantalang ilalagay.  Pero kahit maialis na ang eroplano, kakailanganin pa raw na magsagawa ng clearing operation sa site.  Mapanganib pa rin kasi ang mga foreign object mula sa nasirang bahagi ng eroplano para sa mga daraan sa runway.",,"Agosto 18, 2018 3:11am GMT+08:00",https://www.gmanetwork.com/news/balitambayan/balita/664589/naiangat-na-ang-sumadsad-na-eroplano-ng-xiamen-airlines/story/
Lalaki arestado sa buy-bust op sa Lanao del Sur,"Isang lalaki ang inaresto ng mga awtoridad nitong Huwebes ng gabi sa Wao, Lanao del Sur matapos ang isang buy-bust operation.  Nakilala ang suspek na si Darius Pornea Petros, 32, na taga-Barangay Eastern sa Wao, ayon kay Police Senior Inspector Jemar delos Santos, public information officer ng Philippine National Police-Autonomous Region in Muslim Mindanao.  Isang poseur-buyer ang bumili ng shabu sa suspek at nang maiabot nitong huli ang isang plastic sachet na may hinihinalang shabu, kaagad na siyang inaresto ng mga operatiba ng Wao Municipal Police Station at Philippine Drug Enforcement Agency.  Narekober mula sa suspek ang isang coin purse na itim na may nilalamang dalawang sachet na may lamang hinihinalang shabu, drug paraphernalia, at P500 buy-bust na pera.  Nasa kustodiya na ng Wao Police ang suspek para sa karagdagang imbestigasyon.","Isang lalaki ang inaresto ng mga awtoridad nitong Huwebes ng gabi sa Wao, Lanao del Sur matapos ang isang buy-bust operation.","Agosto 18, 2018 10:45am GMT+08:00",https://www.gmanetwork.com/news/balitambayan/balita/664606/lalaki-arestado-sa-buy-bust-op-sa-lanao-del-sur/story/
P2M halaga ng hinihinalang shabu nasabat sa Manila drug bust,"Nasamsam ng mga awtoridad ang tinatayang  P1.96 million halaga ng hinihinalang shabu sa buy-bust operation sa Tondo, Maynila.  Sa ulat ni Cecille Villarosa nitong Sabado sa ""Balitanghali,"" sinabing nasabat ng mga pulis ang halos kalahating kilo o 490 gramo ng hinihinalang shabu mula sa apat na naarestong umano'y mga tulak ng droga.  Nahaharap ang mga suspek na sina Paco Morsid, Abdulla Samir, Datukaka Ton Ton, at Pasawilan Ebrahim sa kasong paglabag sa Comprehensive Dangerous Drugs Act.  Samantala, sinalakay din ng special operations unit ng Eastern Police District (EPD) ang isang bahay ng isang high-value target sa Barangay Palatiw sa Pasig City.  Pahayag ng mga pulis, sa naturang lugar talamak umano ang bentahan iligal na droga. Naaresto si Efren Sulit, na sumuko na dati sa ilalim ng Oplan Tokhang noong 2016.  Maliban sa 38 sachets na naglalaman ng hinihinalang shabu (na may street value na P25,000) at ilang drug paraphernalia, nasamsam din mula sa bahay ng suspek ang dalawang kalibre .38 na revolver, isang Uzi machine pistol at mga magazine.  Mahaharap si Sulit sa reklamong paglabag sa Comprehensive Dangerous Drugs Act at Comprehensive Law on Firearms.  Inamin ng suspek na dati siyang drug surrenderer, ngunit itinanggi niyang sa kanya ang droga at baril na nahanap ng mga awtoridad.  Paliwanag ng suspek, ""Hindi ko po alam 'yan. Andun po mga anak ko, maliliit pa. Du'n pa nilagay sa damitan ng mga anak ko.""  Dagdag niya, ""Hindi po akin 'yan. Du'n po sa customer ko 'yan. Binigay niya po dun. Iniwanan. Ginagawa ko 'yung motor. Andun pa po 'yung motor niya.""  Ngunit ayon sa EPD, nagsagawa sila ng masusing surveillance operation sa suspek na isang mekaniko ng motorsiklo bago pa ikinasa ang operasyon.  ""Definitely, delikado 'yan kasi hindi lang naman siya nagbebenta, gumagamit din siya. At the same time, meron siyang possession ng firearms. Eh delikado pag nagsama 'yung drugs and firearms,"" sabi ni Senior Superindendent Bernabe Balba, director ng EPD.","Nasamsam ng mga awtoridad ang tinatayang  P1.96 million halaga ng hinihinalang shabu sa buy-bust operation sa Tondo, Maynila.","Agosto 18, 2018 4:57pm GMT+08:00",https://www.gmanetwork.com/news/balitambayan/balita/664635/p2m-halaga-ng-hinihinalang-shabu-nasabat-sa-manila-drug-bust/story/
"Tulak umano ng ilegal na droga, napatay matapos 'manlaban' sa mga pulis","Patay ang isang hinihinalang tulak ng ilegal na droga matapos umanong manlaban ito sa mga pulis nitong Sabado ng gabi sa Caloocan City.  Nakilala lamang ang suspek na si alyas Bai.  Ayon kay Superintendent Annie Mangelen, deputy chief for police operations ng Caloocan City, naganap ang palitan ng putok nang manlaban umano ang suspek na target ng buy-bust operation sa Phase 6, Barangay 178, Camarin, North Caloocan pasado alas onse ng gabi.  Nakatunog umano ang suspek na mga pulis ang kanyang ka-transaksyon.  Dahil dito, pinaputukan umano ng suspek ang mga pulis.  Gumanti naman ang mga awtoridad na nagresulta sa pagkamatay ng suspek.  Matagal na umanong sinusubaybayan ng mga pulis ang suspek na nasa ilalim din umano ng drug watch list.  Narekober sa insidente ang isang kalibre .38 revolver at dalawang sachet ng pinaniniwalaang shabu.",Patay ang isang hinihinalang tulak ng ilegal na droga matapos umanong manlaban ito sa mga pulis nitong Sabado ng gabi sa Caloocan City.,"Agosto 19, 2018 7:48am GMT+08:00",https://www.gmanetwork.com/news/balitambayan/balita/664669/tulak-umano-ng-ilegal-na-droga-napatay-matapos-manlaban-sa-mga-pulis/story/
"P3-M shabu, nasamsam sa Parañaque buy-bust","Tinatayang P3.4 million halaga ng shabu ang nasamsam ng Philippine Drug Enforcement Agency sa kanilang operasyon sa Parañaque City nitong Biyernes ng gabi, ayon sa ulat ni Cecille Villarosa sa ""Balitanghali"" nitong Sabado.  Sa ikinasang buy-bust sa loob ng isang pribadong subdivision, naaresto ang suspek na si Arnel Sabal na mula Cotabato ngunit nakatakas daw ang kasabwat nitong nakilala lamang bilang ""Oscar.""  Halos kalahating kilo ng pinaniniwalaang shabu na nagkakahalaga raw ng P3.4 million ang na-rekober ng mga operatiba ng PDEA.  Ayon kay PDEA National Capital Region director Joel Plaza, si Sabal ay isang big-time at high-value target.  ""Sa palagay ko, sa na-seize natin, talaga namang big time 'yan. Kung mga sachet-sachet lang kasi, street level lang. Maliit lang 'yun... Kaya isa na 'to sa mga high-value target,"" sabi nito.  Itinanggi naman ito ng suspek.  Giit ni Sabal, ""Hindi ko alam na magbebenta sila ng shabu. Kung alam ko, hindi na ako pupunta.""  Inihanda na ng PDEA ang kasong paglabag ng Comprehensive Dangerous Drugs Act na ihahain laban kay Sabal, kasama ang kasabwat niyang nakatakas.","Tinatayang P3.4 million halaga ng shabu ang nasamsam ng Philippine Drug Enforcement Agency sa kanilang operasyon sa Parañaque City nitong Biyernes ng gabi, ayon sa ulat ni Cecille Villarosa sa ""Balitanghali"" nitong Sabado.","Agosto 18, 2018 3:29pm GMT+08:00",https://www.gmanetwork.com/news/balitambayan/balita/664631/p3-m-shabu-nasamsam-sa-paranaque-buy-bust/story/
TNVS driver at isang hinihinalang tulak ng ilegal na droga inaresto sa QC,"Arestado ang isang hinihinalang tulak ng ilegal na droga at isang TNVS driver sa buy bust operation na ikinasa ng mga pulis sa Quezon City.  Kinilala ang mga naaresto na sina Marvin Bunuan na hinihinalang tulak at Kevin Michael Villarta na TNVS driver.  Ayon kay Chief Inspector Melchor Rosales, deputy commander ng Quezon City Police District-Station 10, nasamsam sa operasyon ang 11 sachet ng hinihinalang shabu at isang pipe tube na may laman pang hinihinalang marijuana.  Target umano sa buy-bust si Bunuan, 22, na hinihinalang tulak.  Tiyempo naman sa gitna ng transaksyon, bumili rin ang Grab driver na si Villarta.  Halos hindi naman makapagsalita si Bunuan nang tanungin kung kanya ba ang mga nasamsam na pinaniniwalaang droga.  Pero itinanggi niya na siya ay nagtutulak ng ipinagbabawal na gamot.  Inamin naman si Villarta na gumagamit siya ng droga, pero hindi raw sa kanya ang apat na sachet ng hinihinalang shabu.  Kamakailan lamang, isa ring TNVS driver ang nahuli sa anti-drug operation ng QCPD.",Arestado ang isang hinihinalang tulak ng ilegal na droga at isang TNVS driver sa buy bust operation na ikinasa ng mga pulis sa Quezon City.,"Agosto 19, 2018 8:06am GMT+08:00",https://www.gmanetwork.com/news/balitambayan/balita/664670/tnvs-driver-at-isang-hinihinalang-tulak-ng-ilegal-na-droga-inaresto-sa-qc/story/
"Tulak umano ng shabu sa Pasig, patay matapos raw manlaban","Napatay ang isang hinihinalang tulak ng droga matapos umano niyang makipagpalitan ng putok sa mga awtoridad sa isinagawang buy-bust operation sa Barangay Palatiw, lungsod ng Pasig.  Sa ulat ni Cecille Villarosa sa Balitanghali nitong Linggo, kinilala ang suspek bilang si alyas Carlo.  Ayon sa ulat, nabilhan raw ng mga pulis ng shabu na nagkakahalaga ng P200 ang suspek subalit nang makatunog na mga alagad ng batas ang kaniyang ka-transaksyon, nagpaputok raw ito ng baril.  ""Upon sensing nu'ng mga suspect natin na magbebenta ng droga ay pinutukan nila ang ating operatiba kaya napilitang gumanti ang ating operatiba,"" sabi ni Senior Superintendent Rizalito Gapas, acting chief of police ng Pasig City.  Tinangka pa raw ni Carlo na tumalon sa Parian Creek subalit hindi na ito nakalayo pa dahil sa tinamong sugat dahil sa tama ng bala.  Naisugod pa ang suspek sa ospital subalit agad na rin itong binawian ng buhay.  Narekober sa kaniya ang limang sachet ng hininalang shabu at isang kalibre .45 na baril.  Nakatakas naman ang isa pang kasama ng suspek na hindi pa tukoy ang pagkakakilanlan.","Napatay ang isang hinihinalang tulak ng droga matapos umano niyang makipagpalitan ng putok sa mga awtoridad sa isinagawang buy-bust operation sa Barangay Palatiw, lungsod ng Pasig.","Agosto 19, 2018 3:27pm GMT+08:00",https://www.gmanetwork.com/news/balitambayan/balita/664701/tulak-umano-ng-shabu-sa-pasig-patay-matapos-raw-manlaban/story/
"Lalaking bumili lang ng kape't sigarilyo, patay sa pamamaril sa Caloocan","Dead on the spot ang isang lalaking bumili lang ng kape at sigarilyo matapos pagbabarilin sa Phase 3 sa Bagong Silang, North Caloocan, nitong Linggo ng gabi.  Mga tama ng bala sa ulo at katawan ang tinamo ng 50–anyos na biktimang si Edward Vallente, isang construction worker.  Kuwento ng mga residente, nakarinig na lang sila ng hindi bababa sa anim na putok ng baril.  “Bumili lang po siya ng kape tapos sigarilyo, dalawang stick, tapos umuwi na siya. Wala pang five minutes nakarinig ako ng putok,” anang residenteng si Philip Dacdac.  Wala naman sa kanila ang makapagsabi kung sino ang nasa likod ng pamamaril.  Emosyonal ang anak ng biktima dahil hindi nila alam ang posibleng motibo sa krimen.  “Natutulog po kami kanina. Narinig namin bigla na lang may pumutok pero hindi po namin alam na siya po pala ‘yun kaya nagulat po kami. Wala naman po siyang kaaway nasa bahay nga lang po siya,” anang panganay na anak ng biktima.  Hiling ng pamilya ng biktima na sana ay makonsensya ang suspek.  Ayon sa mga kaanak, gumagamit ng iligal na droga si Vallente pero imposible raw na ito ang dahilan sa pagpatay sa kanya.  “Aminado naman po kami na gumagamit siya kaso hindi po namin alam kung yung madalas ba o hindi pero hindi naman po namin itinatanggi yun,” dagdag ng anak ng biktima.  Nakuha ng SOCO ang ilang basyo ng bala sa pinangyarihan ng krimen.","Dead on the spot ang isang lalaking bumili lang ng kape at sigarilyo matapos pagbabarilin sa Phase 3 sa Bagong Silang, North Caloocan, nitong Linggo ng gabi.","Agosto 20, 2018 7:25am GMT+08:00",https://www.gmanetwork.com/news/balitambayan/balita/664747/lalaking-bumili-lang-ng-kape-t-sigarilyo-patay-sa-pamamaril-sa-caloocan/story/
"15 kilo ng umano'y marijuana, nasabat sa buy-bust op; 3 suspek arestado","Tinatayang nasa 15 kilo ng umano’y marijuana ang nasabat ng mga pulis sa ikinasang buy-bust operation sa Balintawak, Quezon City nitong Lunes ng madaling araw.  Sa loob ng AUV nakasakay ang mga target ng operasyon nang makatransaksiyon ng pulis na nagpanggap na buyer sa A. Bonifacio Avenue ala una y media ng umaga.  Limang kilo ng marijuana ang nabili sa halagang P100,000.  Pero nang aarestuhin na ang mga target, biglang humarurot ang sasakyan hanggang sa ma-corner sa Mayon Street.  Binangga pa ng mga suspek ang sasakyan ng operatiba.  Arestado ang tulak umano ng marijuana na si Francis Marie Nepomuceno at driver na si Michael Gontinias.  Nakuhanan din umano ng marijuana si Mhikael Divinagracia kaya siya inaresto.     15 kilo ng umano’y marijuana, nasabat sa buy-bust operation sa Balintawak Quezon City; 3 drug suspek, arestado.        Nakuha pa sa sasakyan ang 10 kilo ng umano’y marijuana.  Sa kabuuan, may street value ang nakumpiskang ilegal na droga na P275,000.  “Itong marijuana na ito, nanggagaling sa area ng Baguio at nanggagaling din sa Nueva Ecija. At itong mga taong ito, sila 'yung nagbebenta ng marijuana dito sa area ng Metro Manila,” ani Superintendent Robert Sales, hepe ng La Loma Police Station.  Galing ang mga suspek sa Kalinga at kababalik lang sa Metro Manila nang mangyari ang transaksiyon.  “Malaki 'yung operation nila kasi ito, dalawang buwan na itong sinusubaybayan ng mga operatiba ng ating Regional Drug Enforcement Unit ng NCRPO [National Capital Region Police Office],” dagdag pa ni Sales.  Depensa ni Nepomuceno, hindi siya tulak pero aminado siyang kumikita ng P1,000 sa bawat transaksiyon.  “Hindi ko po binebenta 'yun, sir. Porter lang po ako. Ako lang po magbibitbit tapos ibaba du'n sa tao nila. Pero hindi naman 'yan 'yung lagi-lagi. Dalawang beses pa lang ako nagganyan, sir,” ani Nepomuceno.  Ang dalawa pang suspek ay iginiit na nadamay lang sila.  Mahaharap ang mga suspek sa kasong paglabag sa Comprehensive Dangerous Drugs Act of 2002.","Tinatayang nasa 15 kilo ng umano’y marijuana ang nasabat ng mga pulis sa ikinasang buy-bust operation sa Balintawak, Quezon City nitong Lunes ng madaling araw.","Agosto 20, 2018 7:38am GMT+08:00",https://www.gmanetwork.com/news/balitambayan/balita/664748/15-kilo-ng-umano-y-marijuana-nasabat-sa-buy-bust-op-3-suspek-arestado/story/
"Driver ng Ferrari na sinita dahil sa illegal parking, humarurot palayo","Isang motoristang nakasakay sa isang mamahaling sports car ang hinabol ng mga tauhan ng Metro Manila Development Authority matapos umanong umalis kahit hindi pa natitiketan ng mga awtoridad.  Ayon sa ulat ni Mark Salazar sa 24 Oras nitong Lunes, makikitang pinaharurot ng driver ang kaniyang pulang Ferrari habang kinakausap ng isang traffic enforcer kaugnay ng illegal parking.  Dahil sa mabigat na daloy ng trapiko sa lugar, naabutan pa rin siya ng mga MMDA constable.  Sermon naman ang inabot ng traffic enforcer kay MMDA Special Operations Commander Bong Nebrija dahil hindi nito kinumpiska ang lisensya ng driver ng Ferrari.  ""Alam mo namang reckless driving 'yun diba? Apprehended after a long chase, kailangan ko pa bang sabihin na kumpiskahin 'yan? Eh 'yung motor nga kinukumpiska natin eh tapos 'yung Ferrari, porket naka-Ferrari? Ayokong makialam sa apprehensions niyo pero let's do it right,"" sabi ni Nebrija sa traffic enforcer.  Ayon kay Nebrija, tinekitan lamang ang driver para sa illegal parking at disregarding traffic sign na may multa lamang na P350.  ""Mababa 'yun para sa isang owner ng Ferrari na tumakbo pa. Kailangan kuwestiyonin ang apprehension ng enforcer na 'yun,"" sabi ni Nebrija.  Samantala, hinabol din ng grupo ni Nebrija ang isang lalaking nakamotorsiklo na walang suot na helmet.  ""'Wag kayong tatakbo, mali 'yun... ang masama nito kapag nakadisgrasya ka habang hinahabol ka. Eh di mas malaking bagay, wala ka pang lisensya,"" sabi ni Nebrija sa rider.",Isang motoristang nakasakay sa isang mamahaling sports car ang hinabol ng mga tauhan ng Metro Manila Development Authority matapos umanong umalis kahit hindi pa natitiketan ng mga awtoridad.,"Agosto 20, 2018 9:54pm GMT+08:00",https://www.gmanetwork.com/news/balitambayan/balita/664848/driver-ng-ferrari-na-sinita-dahil-sa-illegal-parking-humarurot-palayo/story/
"Isang college student, 2 bata, na-hit and run ng AUV sa Maynila","Sugatan ang tatlong tao kabilang ang dalawang bata at isang college student sa hit and run na nangyari sa Roxas Boulevard malapit sa kanto ng Pedro Gil sa Maynila pasado ala una ng madaling araw nitong Lunes.  Ayon sa isang testigo, nabundol ang tatlo ng isang puting AUV.  Pero sa halip na huminto, nagdire-diretso lang ang nakabundol na sasakyan.  Duguang humandusay sa kalsada ang biktimang lalaki na college student.  Rumesponde sa insidente ang dalawang ambulansya ng Philippine Red Cross.  Ayon sa rescue team ng Red Cross, minor injury ang tinamo ng dalawang bata at hindi na kailangan pang dalhin sa ospital matapos nilang lapatan ng first aid.  Patuloy namang ginagamot ang college student na dinala sa Ospital ng Maynila.  Iimbestigahan naman ng pulisya kung sino ang nakabundol sa mga biktima.  Kukunin umano nila ang CCTV footage ng pangyayari mula sa Manila City Hall.",Sugatan ang tatlong tao kabilang ang dalawang bata at isang college student sa hit and run na nangyari sa Roxas Boulevard malapit sa kanto ng Pedro Gil sa Maynila pasado ala una ng madaling araw nitong Lunes.,"Agosto 20, 2018 8:35am GMT+08:00",https://www.gmanetwork.com/news/balitambayan/balita/664750/isang-college-student-2-bata-na-hit-and-run-ng-auv-sa-maynila/story/
"Palasyo, itinangging comatose si Duterte","Itinanggi ng Malacañang ang pahayag ni Communist Party of the Philippines founding chairman Jose Maria Sison na na-comatose si Pangulong Rodrigo Duterte.  “Absolutely false,"" sabi ni Chief Presidential Legal Counsel Salvador Panelo sa text message nitong Lunes. ""Perhaps that is the wish of Joma Sison hence when he is fed with the wrong information on PRRD's [President Duterte’s] health he easily believes in it.”  Sabi pa ng opisyal, maayos ang kalusugan ng pangulo at hindi raw katulad ni Sison.    Sinabi naman ni Special Assistant to the President Christopher “Bong” Go, na nananaginip lang si Sison.  “Nasa kama lang nag-rest, kausap ko pa 2 a.m. kaninang madaling araw si PRRD. Baka nanaginip lang si Joma,” sabi ni Go.  Sa Facebook post nitong Linggo, sinabi ni Sison na nakakuha siya ng impormasyon na comatose si Duterte.  “The latest report (still to be verified or negated) is that Duterte has gone into coma since the afternoon or evening of today, Sunday, August 19. The report is still being verified by the press from the Palace,” sabi ni Sison.  “People are awaiting the personal appearance of Duterte and medical bulletin from his office,” dagdag niya  Sabi ni Sison, napansin umano ng mga nakakita kay Duterte na dumalo sa national convention sa San Beda Law fraternity Lex Talionis Fraternitas noong Sabado ang pangingitim ng mukha ng pangulo.  Pero ayon kay presidential spokesperson Harry Roque,  walang problema sa kulay ng mukha ng pangulo.  “I don’t see extraordinarily different from the color of the President’s face,” sabi ni Roque.  “As usual, Joma Sison does not know what he talks about. How would he know about the state of health of the President when he is in faraway Netherlands,” dagdag niya.  Nakatakdang dumalo si Duterte sa pagtitipon ng League of Municipalities of the Philippines sa Cebu City sa Martes.  Sabi ni Roque, habang pinag-iisipang magkasakit si Duterte, lalo itong lumalakas.  “Every time you wish him ill lalong lumalakas; kasing lakas naman ng kabayo ang Presidente,” saad niya. --",Itinanggi ng Malacañang ang pahayag ni Communist Party of the Philippines founding chairman Jose Maria Sison na na-comatose si Pangulong Rodrigo Duterte.,"Agosto 20, 2018 7:06pm GMT+08:00",https://www.gmanetwork.com/news/balitambayan/balita/664838/palasyo-itinangging-comatose-si-duterte/story/
"Biktima ng hit-and-run sa Maynila, pumanaw na; suspek, arestado","Pumanaw na ang isa sa   sa Roxas Boulevard malapit sa kanto ng Pedro Gil sa Maynila nitong Lunes ng madaling araw.  Ayon sa ulat sa 24 Oras, nahuli na rin ang driver ng sasakyan sa may Ninoy Aquino International Airport (NAIA) na isa palang Chinese national na 70-anyos.  Giit ng suspek, wala raw siyang balak takasan ang aksidente. Mayroon daw siyang check-up sa Hong Kong kaya't agad siyang pumunta sa airport.  Paliwanag pa niya, hindi niya napansin na may nasagasaan siya dahil malakas ang ulan noong oras na iyon at madilim din sa nasabing lugar.",Pumanaw na ang isa sa  tatlong na-hit and run  sa Roxas Boulevard malapit sa kanto ng Pedro Gil sa Maynila nitong Lunes ng madaling araw.,"Agosto 20, 2018 11:14pm GMT+08:00",https://www.gmanetwork.com/news/balitambayan/balita/664864/biktima-ng-hit-and-run-sa-maynila-pumanaw-na-suspek-arestado/story/
"Tulak umano ng shabu, patay nang 'manlaban' sa mga pulis sa Bulacan","Dead on the spot ang isang tulak umano ng shabu matapos maka-engkwentro ng mga pulis sa buy-bust operation sa Brgy. Santol sa Balagtas, Bulacan.  P500 halaga ng shabu ang binili ng operatiba sa target ng operasyon na si alias Boy.  Nangyari ang transaksyon sa pagitan ng palayan.  Pero nang magkaabutan na ng item at pera, nakatunog umano ang suspek na pulis ang katransaksyon niya. Bumunot umano siya ng baril at nagpaputok dahilan para gumanti ng putok ang mga pulis.  Nakatakas naman ang hindi nakilalang kasamahan ng suspek sakay ng motorsiklo.  Ayon sa pulisya, residente ng Malolos si alias Boy at dumarayo sa Balagtas para magtulak ng shabu.  Ilan daw sa kanyang parokyano ay mga nagtatrabaho sa bigasan.  Nakuha ng SOCO mula sa suspek ang walong sachets ng hinihinalang shabu at isang calibre .22.","Dead on the spot ang isang tulak umano ng shabu matapos maka-engkwentro ng mga pulis sa buy-bust operation sa Brgy. Santol sa Balagtas, Bulacan.","Agosto 21, 2018 7:32am GMT+08:00",https://www.gmanetwork.com/news/balitambayan/balita/664892/tulak-umano-ng-shabu-patay-nang-manlaban-sa-mga-pulis-sa-bulacan/story/
"Lalaking umano'y nangholdap at pinagsamantalahan ang biktima, patay sa engkuwentro","Patay ang isang lalaki na umano’y holdaper matapos maka-engkuwentro ng mga pulis sa Phase 3, Bagong Silang, North Caloocan nitong Lunes ng gabi.  Nakilala lang sa alyas na Jepoy ang suspek.     JUST IN: Lalaking nangholdap at nanggahasa sa kanyang biktima, patay nang makaengkwentro ng mga pulis sa Phase 3 Bagong Silang North Caloocan.          Kwento ng magkaibigang biktima, pauwi na sila galing sa isang birthday party at naglalakad sa eskinita nang holdapin ng suspek.  Tinutukan sila ng baril at kinuha ang kanilang mga cellphone at pera.  Pero hindi pa nakuntento ang suspek. Pinagsamantalahan pa niya ang 20-anyos na babaeng biktima.  Hindi na siya natulungan ng kaibigang lalaki dahil nakatutok sa kanya ang baril.  Ikinasa ang follow-up operation ng mga pulis matapos dumulog sa kanila ang mga biktima.  Pero nang makita ang suspek at makilala base sa suot, sisitahin na sana siya ng mga awtoridad nang bigla umano siyang bumunot ng baril.  Positibong kinilala ng mga biktima ang suspek na siyang nangholdap sa kanila.  Nakuha ng SOCO ang ilang basyo ng bala at isang baril.","Patay ang isang lalaki na umano’y holdaper matapos maka-engkuwentro ng mga pulis sa Phase 3, Bagong Silang, North Caloocan nitong Lunes ng gabi.","Agosto 21, 2018 7:45am GMT+08:00",https://www.gmanetwork.com/news/balitambayan/balita/664891/lalaking-umano-y-nangholdap-at-pinagsamantalahan-ang-biktima-patay-sa-engkuwentro/story/
"Lalaking nang-agaw daw ng motorsiklo, patay sa engkuwentro sa mga pulis Antipolo","Patay ang isang lalaking sangkot umano sa pang-aagaw ng mga motorsiklo at ilegal na droga sa Antipolo, Rizal matapos niyang makaengkuwentro ang mga pulis. Ang isa pang lalaking kaniyang kasama, nakatakas.  Sa ulat ni James Agustin sa GMA News ""Unang Balita"" nitong Martes, sinabing may biniktima muna ang dalawang suspek na isang lalaking may motor, na bumibili noon ng sigarilyo.  ""Tinutukan po ako tapos sinuntok. Inagaw po 'yung motor ko tapos tumakbo na rin po kami,"" anang biktima.  Ayon pa sa pulisya, may biniktima pa ang dalawang suspek na inagawan din nila ng motorsiklo sa iba pang bahagi ng Antipolo.  Dumaan ang dalawa sa Marcos Highway, kung saan tiyempong nagsasagawa ng Oplan Sita ang mga pulis.  ""Nu'ng paparahin na sila, nagpaputok 'yung mga suspects na 'yan. Actually tinamaan 'yung, nakita niyo kanina 'yung tama ng mobil,"" sabi ni Superintendent Villamor Banawagan, hepe ng Antipolo Police.  Sinundan ito ng habulan na nauwi sa engkuwentro, na nagresulta sa pagkamatay ng isa sa mga suspek.  Patuloy na inaalam ng pulisya ang pagkakakilanlan ng lalaki, habang nakatakas naman ang kaniyang kasama.  Sinabi ng pulisya na posibleng kabilang ang mga kawatan sa isang grupo na sangkot sa iba't ibang krimen.  ""Parang dalawang grupo 'yan. Actually involved sila sa mga ganiyan, mga holdup, mga agaw-motor and sa illegal drugs,"" sabi pa ni Banawagan.","Patay ang isang lalaking sangkot umano sa pang-aagaw ng mga motorsiklo at ilegal na droga sa Antipolo, Rizal matapos niyang makaengkuwentro ang mga pulis. Ang isa pang lalaking kaniyang kasama, nakatakas.","Agosto 21, 2018 1:04pm GMT+08:00",https://www.gmanetwork.com/news/balitambayan/balita/664924/lalaking-nang-agaw-daw-ng-motorsiklo-patay-sa-engkuwentro-sa-mga-pulis-antipolo/story/
"Noynoy, 'di tatakbo sa 2019 polls; pero mangangampanya para sa opposition bets","Inihayag ni dating Pangulong Benigno Aquino III na wala siyang balak na tumakbo sa anumang posisyson sa 2019 elections. Sa halip, tutulong siya para ikampanya ang mga magiging kandidato ng oposisyon.  “As of now, para maupo ako sa isang puwesto, bubuo sila para hindi tayo manalo kung tatakbo tayo. Alam mo na ang issue ng trolls, social media etc. Sa dami (ng batikos) sasangga ako nang sasangga, baka tayo manalo pero baka wala tayong kasama,” sabi ni Aquino sa mga mamamahayag sa paggunita sa ika-35 taong anibersaryo ng kamatayan ng kaniyang ama na si dating senador Benigno ‘Ninoy’ Aquino Jr. nitong Martes.  Naniniwala ang dating pangulo na mas magiging epektibo siya kung ikakampanya niya ang mga kandidato ng oposisyon.  “I plan to help those who have similar views, similar advocacies as I have. Gusto natin magparami ng bilang. Siguro naman dapat  tumulong tayo na meron tayong oposisyon na talagang constructive na magpo-provide ng tamang check and balance,” dagdag niya.  “Para makuha ang check and balance dapat may numero at hindi mangyayari ‘yan kung iilan lang ang nasa oposisyon. Trabaho ko na tulungan para magkaroon nang malakas ng boses dito sa lehislatura,” sabi pa ng dating pangulo.  Ipinaliwanag din niya na baka ang sarili lang niya at hindi ang bayan ang makikinabang kapag tumakbo siya sa halalan.  “Kung tatakbo ako, baka itayo ko lang ang sarili kong bangko pero kung interes ng taumbayan sa paghihirap ko mas maraming makakaupo, kung mas makakatulong sa ating bansa kesa sa sumikat ako, mas mabuti na sumikat ang bansa,” sabi pa niya. —","Inihayag ni dating Pangulong Benigno Aquino III na wala siyang balak na tumakbo sa anumang posisyson sa 2019 elections. Sa halip, tutulong siya para ikampanya ang mga magiging kandidato ng oposisyon.","Agosto 21, 2018 3:14pm GMT+08:00",https://www.gmanetwork.com/news/balitambayan/balita/664941/noynoy-di-tatakbo-sa-2019-polls-pero-mangangampanya-para-sa-opposition-bets/story/
Ano ang Eid'l Adha na ipinagdiriwang ng mga Muslim?,"Panahon ng pag-aalay, pagkakaisa at pagmamahalan, ipinagdiriwang ng mga kapatid na Muslim ang Eid'l Adha o Feast of Sacrifice nitong Martes, Agosto 21. Ngunit may mas malalim ding kahulugan kung bakit ginugunita ang naturang tradisyon.    Sa ulat ni Cecille Villarosa sa GMA News ""Balitanghali,"" sinabing ito ang pag-alala ng mga Muslim sa kahandaan ni Ibrahim na isakripisyo ang kaniyang anak na si Ishmael bilang pagsunod sa utos ni Allah.  Ang pagdiriwang ay hudyat din ng pagtatapos ng taunang Hajj o Islamic pilgrimage sa Mecca sa Saudi Arabia.  Kaya naman hindi naging hadlang ang araw o ulan sa pagdiriwang ng mga Muslim sa Quirino Grandstand sa Maynila.  Tampok sa Eid'l Adha ang sama-sama nilang pagdarasal, na nagsisimula ng 4:30 a.m. sa Takbir o dasal habang hinihintay ang pagsikat ng araw.  Susundan naman ito ng Sala o pagdarasal nang mas malaking grupo, na isa rin sa mga highlight ng pagdiriwang.  Matapos nito, isasagawa ang sermon ng Imam.  ""Kasama sa pagdiriwang kung saan ipinapakalat, pinapalaganap ang pagkakaisa, pagmamahalan, at tsaka, ibig sabihin ng pag-alay, hindi lang pag-alay ng isang hayop kundi pag-alay na rin sa... ang kakatayin mo dyan ay 'yung pride, pagmamataas, 'yung kasalanan,"" paliwanag ni Sheik Labeeb Adrulrashid, isang imam.  Bilang tradisyon ng Eid'l Adha, kinakatay ang mga halal na hayop tulad ng tupa, kambing, baka o camel.  Ang hayop ay hahatiin sa tatlo at pagbabahagian. Isang bahagi ay para sa pamilya, isa para sa mga kaanak at kaibigan, at isa para sa mahihirap at nangangailangan.    Sa Taytay, Rizal, 30 kambing at isang baka ang kinatay para sa pagdiriwang.  Sa hiwalay na ulat ni Marisol Abdurahman sa ""Balitanghali,"" sinabing ang mga hayop ay binili ng mga may kayang Muslim para maipamahagi sa mga nangangailangang kapatid.  Sinabing ang kanilang pagsakripisyo para mabili ang mga hayop ay paraan ng kanilang pagmamahal kay Allah.  Ang mga nakatanggap naman ng mga karne ng baka at kambing, masaya rin sa natanggap nilang biyaya.  Tatlong araw ang selebrasyon, na ginawa ring holiday.--","Panahon ng pag-aalay, pagkakaisa at pagmamahalan, ipinagdiriwang ng mga kapatid na Muslim ang Eid'l Adha o Feast of Sacrifice nitong Martes, Agosto 21. Ngunit may mas malalim ding kahulugan kung bakit ginugunita ang naturang tradisyon.","Agosto 21, 2018 4:48pm GMT+08:00",https://www.gmanetwork.com/news/balitambayan/balita/664962/ano-ang-eid-l-adha-na-ipinagdiriwang-ng-mga-muslim/story/
"Ama ng nasawing estudyante na na-hit-and-run, 'di napigilan ang galit nang makaharap ang suspek","Hindi napigilan ng ama ng nasawing college student na nabiktima ng hit-and-run sa Roxas Boulevard sa Maynila ang kaniyang galit nang makaharap at komprontahin ang suspek na Chinese na nakakulong sa selda.    Sa ulat ni Cecille Villarosa sa GMA News ""Balitanghali"" nitong Martes, makikitang inaawat ang amang si Erwin Tan, na nagpupuyos sa galit sa presinto ng MPD-Traffic Enforcement Unit habang hinaharap ang suspek na si Victor Wai Ki Kung.  Lumalabas na si Kung ang nagmamaneho ng AUV na may plakang TQR 245 na nakasagasa sa biktimang si Jeremiah Erwin Tan.  Pumanaw si Jeremiah nitong Lunes habang naka-confine sa Jose Reyes Memorial Medical Center.  Dinakip ang suspek sa Ninoy Aquino International Airport Terminal 2, na nakatakda sanang lumipad noon patungong Hong Kong.  ""He was scheduled heading back to Hong Kong at 3:50 p.m. on August 20,"" sabi ni Senior Inspector Jonar Cardozo, hepe ng Vehicular Investigation Section, MPD-Traffic.  Depensa naman ni Kung, hindi niya napansin na mayroon siyang nasagasaan nang madaling araw dahil malakas ang ulan.  Ayon pa sa kaniya, patungo siya ng Hong Kong para magpakonsulta sa doktor.  ""I don't know what happened, I don't need to explain,"" sabi ng suspek.  Hustisya ang sigaw ng ng pamilya ng biktima para kay Jeremiah, na isang iskolar ng kursong accountancy sa Pamantasan ng Lungsod ng Maynila.  ""Sobrang hirap po sa pamilya ko, kahit po sa akin. Gusto ko po makulong po 'yan sir,"" sabi ni Jerico Tan, kapatid ng biktima.  Inihahain na ng mga awtoridad ang kasong isasampa laban kay Kung, at nakikipag-ugnayan na rin ang MPD sa pamilya ng dalawa pang batang nasugatan na nabangga rin ng suspek.--",Hindi napigilan ng ama ng nasawing college student na nabiktima ng hit-and-run sa Roxas Boulevard sa Maynila ang kaniyang galit nang makaharap at komprontahin ang suspek na Chinese na nakakulong sa selda.,"Agosto 21, 2018 5:29pm GMT+08:00",https://www.gmanetwork.com/news/balitambayan/balita/664967/ama-ng-nasawing-estudyante-na-na-hit-and-run-di-napigilan-ang-galit-nang-makaharap-ang-suspek/story/
"Anak ng barangay kagawad, timbog sa pagbebenta umano ng marijuana","JUST IN: Anak ng barangay kagawad na nagbebenta umano ng marijuana, arestado sa buy-bust operation sa Brgy. Pinyahan Quezon City.        Timbog ang anak ng isang barangay kagawad sa ikinasang buy-bust operation sa Barangay Pinyahan Quezon City kagabi.  Halos P1,000 halaga ng marijuana ang nabili ng operatiba sa suspek na si Zachary Fajardo, 22 taong gulang.  Nakuha sa kanya ang walong plastic na naglalaman ng umano’y marijuana.  Ayon sa pulisya, kabilang sa kanilang drug watchlist si Fajardo.  “May information report na nagtutulak ito ng illegal na droga ng marijuana. So ang mga parokyano niya sa Barangay Pinyahan then meron din silang isang eskwelahan na binibigyan so mostly mga estudyante rin,” ani Police Inspector Ceferino Gatchalian Jr., hepe ng SDEU ng Kamuning Police Station.  Depensa ng suspek, napag-utusan lang siyang iabot ang illegal na droga kapalit ng P2,000.  “Hindi po akin yan. Hindi po ako nagtutulak. Pinaabot lang po sa akin yan,” ani Fajardo.  Ayon naman sa mga tauhan ng barangay, hindi sila nagkulang at may mga programa sila kontra illegal na droga.  Mahaharap ang suspek sa kasong paglabag sa Comprehensive Dangerous Drugs Act of 2002.",,"Agosto 22, 2018 6:16am GMT+08:00",https://www.gmanetwork.com/news/balitambayan/balita/665033/anak-ng-barangay-kagawad-timbog-sa-pagbebenta-umano-ng-marijuana/story/
"Lalaking nangholdap sa taxi driver, patay sa engkwentro; 2 pang suspek, nakatakas","JUST IN: Isa sa tatlong lalaking nangholdap ng taxi driver, patay sa engkwentro sa Novaliches Quezon City.        Patay ang isang lalaki na nangholdap sa taxi driver sa Novaliches Quezon City kagabi.  Wala pang pagkakakilanlan ang napatay na suspek habang nakatakas ang dalawa niyang kasamahan.  Kwento ng taxi driver na si Edgardo Montinola Jr., sumakay ang dalawa sa mga suspek malapit sa isang mall sa Barangay San Bartolome at nagpapahatid sa Fairview.  Pero nagpadaan ang dalawa sa Barangay Gulod para makipagkita umano sa isang lalaki at kukunin lang ang pambili ng gamot.  “Pagdating namin doon sabi dito na lang kami sabay tutok ng baril sa akin. Tapos pinaganun ako sa ano. Kinapkapan nakuha niya wallet ko tapos yung pera ibinigay ko na rin,” ani Montinola.  Kinuha ang wallet ng taxi driver na naglalaman ng P2,500 at tinangay pa ng mga suspek ang taxi.  Agad na nakahingi ng tulong ang biktima sa isang pulis na pauwi na.  Ikinasa ang follow-up operation at natunton ang taxi dahil sa plaka nito.  Sa Barangay Nagkaisang Nayon, nakaengkwentro ng mga pulis ang mga suspek na nagpaputok umano ng baril.  “Nung makita nila na sinusundan na sila ng mga operatiba so medyo nag-panic sila bumaba at yun nakipagputukan nga at may mga traces pa dun sa halamanan na tumakbo yung dalawa dun sa area,” ani Supt. Rossel Cejas, Novaliches Police Station Commander.  Ayon pa sa pulisya, posibleng tinangay ng mga suspek ang taxi dahil gagamitin pa nila ito sa ibang krimen.  Nakuha mula sa napatay na suspek ang isang baril.  Patuloy na hinahanap ng mga otoridad ang dalawa pang nakatakas na suspek.",,"Agosto 22, 2018 6:07am GMT+08:00",https://www.gmanetwork.com/news/balitambayan/balita/665032/lalaking-nangholdap-sa-taxi-driver-patay-sa-engkwentro-2-pang-suspek-nakatakas/story/
"Mag-ina na magkasabwat sa pagbebenta ng shabu, arestado","Mag-ina na magkasabwat umano sa pagtutulak ng shabu, arestado sa buy-bust operation sa Cubao, Quezon City.        Arestado ang mag-inang Jayson at Malou Hanlin na magkasabwat umano sa pagtutulak ng shabu sa gilid ng bangketa sa Aurora Blvd. Cubao Quezon City kagabi.  Halos P500 halaga ng shabu ang nabili ng operatiba sa dalawa at nakuha ang walong sachet ng hinihinalang shabu.  Ayon sa pulisya, parokyano ng mga suspek ang ilang driver ng jeep at UV Express sa Cubao.  “Since alam naman natin na lucrative business itong pagbebenta ng illegal na droga so parang ang lumalabas ito yung main bread and butter nila, yung pagbebenta na lang ng payong yun ang pinakacover story nila,” ani Supt. Giovanni Caliao, Cubao Police Station Commander.  Aminado ang mga suspek na gumagamit ng shabu pero hindi raw sila nagbebenta.  “Gumagamit sir hindi siya nagbebenta sir. Alam ko may nagbibigay sa kanya. May nagsusuplay sa kanya sir. Pero hindi ko kilala at hindi kami magkakasama at dito lang ako sa Cubao,” ani Malou.  Mahaharap ang mag-ina sa kasong paglabag sa Comprehensive Dangerous Drugs Act of 2002.",,"Agosto 22, 2018 6:21am GMT+08:00",https://www.gmanetwork.com/news/balitambayan/balita/665034/mag-ina-na-magkasabwat-sa-pagbebenta-ng-shabu-arestado/story/
"Pulis, huli sa CCTV na nanakit sa gitna ng clearing operation","Huli sa CCTV ang umano'y pananakit ng isang pulis sa isang mekaniko sa gitna ng  clearing operation sa Barangay West Crame sa San Juan, ayon sa ulat ni Susan Enriquez sa Unang Balita nitong Miyerkoles.  Paliwanag ng pulis na kinilalang si PO1 Gerald James Geronimo ng San Juan Police, ""defense move"" lang ang kanyang ginawa kaya niya tinulak ang mekanikong si Jesus Valiente.  ""Nung kukunin ang cellphone sa akin, tumayo siya, baka agawan ako ng baril. Defense move ko lang 'yun kaya tinulak ko siya. Yun ang depensa ko,"" ani Geronimo.  Bago nito, kinuha umano ni Geronimo ang cellphone ni Valiente at inihagis ito sa mesa. Bukod dito, inambahan din si Valiente ng suntok ng pulis habang sila ay nagtatalo..  ""Kinuha phone ko, hinagis niya. Pagkuha ko ng cellphone, binalya ako,"" sabi ni Valiente, na balak magsampa ng reklamo laban kay Geronimo.  Ayon sa ulat, kasama si Geronimo ng mga opisyal ng barangay sa pagsasagawa ng clearing operations. Kasama sa mga sinita nila ng trak na kinukumpuni nina Valiente sa kalsada.  Ani Geronimo, ""hysterical"" si Valiente.  ""Nag-hysterical siya, hindi naman pala siya yung driver, on call na mekaniko [lang pala] sa lugar. Ginawa niyang talyer yung gilid [ng kalsada],"" aniya.  Handa naman daw si Geronimo na harapin ang reklamong isasampa ni Valiente. Sa ngayon, na-relieve siya sa puwesto habang gumugulong ang imbestigasyon.  ""Nilagay muna namin siya sa personnel accounting unit ng San Juan Police upang maimbestigahan sa pangyayaring naganap. Nandito siya para maimbestigahan kung sino ang may kasalanan,"" ani Senior Superintendent Regis Reyes, hepe ng San Juan Police.  Ayon sa barangay officials, matagal nang inirereklamo sa lugar ang illegal at double parking at ito ay inaaksiyunan lamang nila.","Huli sa CCTV ang umano'y pananakit ng isang pulis sa isang mekaniko sa gitna ng  clearing operation sa Barangay West Crame sa San Juan, ayon sa ulat ni Susan Enriquez sa Unang Balita nitong Miyerkoles.","Agosto 22, 2018 8:56am GMT+08:00",https://www.gmanetwork.com/news/balitambayan/balita/665042/pulis-huli-sa-cctv-na-nanakit-sa-gitna-ng-clearing-operation/story/
"Pamalakaya, nagbabala na baka may formalin ang mga imported na isda; pangamba, pinawi ng BFAR","Nagbabala ang grupong Pamamalakaya sa publiko na posibleng may formalin ang mga imported na isda na ibinibenta sa mga pamilihan tulad ng galunggong. Ngunit siniguro naman ng Bureau of Fisheries and Aquatic Resources (BFAR) na hindi makakapasok ang mga kontaminadong isda sa merkado.      Sa ulat ni Saleema Refran sa GMA News ""QRT"" nitong Miyerkoles, inihayag ng Pamalakaya ang pag-aangkat ng Pilipinas ng 17,000 metriko toneladang galunggong mula sa China, Vietnam at Taiwan simula Setyembre.    ""Rampant na gumagamit ng formalin ang China para matiyak 'yung parang sariwa 'yung isda. Pero ang nakakabahala dito 'yung magiging epekto doon sa kumokonsumo. Kasi ayon mismo sa Indonesian news, ang unang mararamdaman dito ay 'yung irritation sa balat saka sa mata. In the long run, cancer saka leukemia,"" sabi ni Fernando Hicap, national chairperson ng Pamalakaya.    Nangako naman ang BFAR na maghihigpit sila sa pagpasok sa merkado ng mga inangkat na isda.    ""We will see to it na 'pag binagsak 'yan du'n sa Navotas fishport through the supervision ng Philippine Fisheries Development Authority talagang maayos 'yan at hindi makakasama sa kalusugan,"" sabi ni Usec. Eduardo Gongona, Director, BFAR.    Nagtakda pa ang BFAR ng monitoring teams na sisiguro sa kalidad ng mga imported na galunggong.    Mag-aangkay ang Pilipinas ng naturang isda para punan ang kakulangan sa supply at mapababa ang presyo nito sa merkado.    Minsang binansagang ""poor man's fish"" ang galunggong o ""GG"" ngunit tumaas na ang presyo nito na hindi na maabot ng mga mahihirap dahil sa mahigpit na supply.    Ang isang kilo ng ""GG"" sa Kamuning Market, nasa P180 hanggang P220 na, mas mahal ng P100 kumpara sa bangus at tilapia.    ""Pangmahirap daw, ngayon mala-ginto ang galunggong. Mahal na,"" sabi ng isang mamimili.    Batid ng mga nagtitinda sa Kamuning market na mas mura ang halaga ng mga imported na galunggong.    Ayon sa tinderong si Ringo Gruta, naglalaro sa P120-P140 ang halaga ng mga imported na galunggong dahil ""frozen"" ang mga ito at hindi sariwa, na mas mahal ang halaga.    Sinabi naman ng BFAR, na P140 kada kilo ang suggested retail price ng galunggong pero tumaas talaga ang presyo nito dahil sa kakulangan ng supply.    Bukod dito, nalalapit na rin ang pagpapatupad ng closed fishing season o pansamantalang pagbabawal ng pangingisda sa iba't ibang parte ng bansa para makapagparami muna ang mga isda. --",Nagbabala ang grupong Pamamalakaya sa publiko na posibleng may formalin ang mga imported na isda na ibinibenta sa mga pamilihan tulad ng galunggong. Ngunit siniguro naman ng Bureau of Fisheries and Aquatic Resources (BFAR) na hindi makakapasok ang mga kontaminadong isda sa merkado.,"Agosto 22, 2018 8:29pm GMT+08:00",https://www.gmanetwork.com/news/balitambayan/balita/665144/pamalakaya-nagbabala-na-baka-may-formalin-ang-mga-imported-na-isda-pangamba-pinawi-ng-bfar/story/
"Criminology student na pinagkukunan daw ng droga, nag-iskandalo nang masakote ng mga pulis","Sa halip na magpaaresto, nag-iskandalo at hinanapan ng warrant ng isang criminology student na sangkot umano sa ilegal na droga ang mga pulis na umaresto sa kaniya sa isang buy-bust operation sa Quezon City. Bukod sa kaniya, arestado rin ang tatlo pa na umano'y mga tulak ng droga.    Sa ulat ni Cesar Apolinario sa GMA News ""24 Oras"" nitong Miyerkoles, sinabing nakipagtagpo ang pulis na nagpanggap na bibili ng droga at ang kaniyang asset sa target na tulak umano ng shabu na si Joed Salvador sa isang bangketa Barangay Novaliches Proper sa nabanggit na lungsod.  Ngunit bukod kay Salvador, dumating din sa lugar ang sinasabing pinagkukunan nito ng droga na si John Cristopher Mercado, na natuklasang criminology student.  Nang arestuhin, tahimik na nagpaposas si Salvador pero si Mercado, nagsisisigaw kahit pa sinabihan siya ng mga pulis na tumahimik.  Hinanapan din ni Mercado ng search warrant ang mga pulis.  Nang suriin ng mga pulis ang bag ni Mercado, nakita rito ang kaniyang ID na nagsasaad na 4th year criminology student siya.  Nakita rin ang tatlong plastic ng shabu na aabot sa P14,000 ang halaga na nakadikit sa kaniyang ID.  ""Magkasama sila, napaniwala natin 'yung Joed na malaki kumuha tapos magiging regular player,"" sabi ni Police Senior Inspector Dennis Francisco, Chief SDEU/Intelligence Branch QCPD Station 4.  ""Pabiktima effect basta makagawa lang senaryo, makagawa lang ng eksena roon para malagay sa alanganin ang mga operatiba natin. Nasa legitimate operation naman tayo,"" sabi ni Francisco tungkol sa nag-iskandalong si Mercado.  Itinuro naman ng mga naarestong suspek ang kapwa tulak niya na si Paul de Guzman alyas ""Ponti,"" na sunod na inoperate ng pulis at naaresto sa hiwalay na operasyon.  Pitong plastic ng shabu na aabot sa mahigit P13,000 ang nakuha sa kaniya.  Inaresto rin ang isang Rael Dave na nakipagkita rin kay de Guzman para bumili umano ng droga.  Tumangging magbigay ng pahayag ang apat na suspek na sinampahan na ng kasong paglabag sa Comprehensive Dangerous Drugs Act.--","Sa halip na magpaaresto, nag-iskandalo at hinanapan ng warrant ng isang criminology student na sangkot umano sa ilegal na droga ang mga pulis na umaresto sa kaniya sa isang buy-bust operation sa Quezon City. Bukod sa kaniya, arestado rin ang tatlo pa na umano'y mga tulak ng droga.","Agosto 22, 2018 10:14pm GMT+08:00",https://www.gmanetwork.com/news/balitambayan/balita/665154/criminology-student-na-pinagkukunan-daw-ng-droga-nag-iskandalo-nang-masakote-ng-mga-pulis/story/
"Taktika ng 2 kabataang holdaper para takasan ang mga humahabol na pulis, wa epek","Nauwi sa umaatikabong habulan ang paghuli sa dalawang holdaper na edad 17 at 18, matapos nilang biktimahin ang mga pasahero ng isang jeep sa Maynila. Ang mga suspek, may ginawang pakulo para matakasan ang mga pulis pero hindi umubra.    Sa ulat ni Emil Sumangil sa GMA News ""24 Oras"" nitong Miyerkules, nahagip pa ng CCTV camera ang pagtalon ng dalawang suspek mula sa isang pampasaherong jeep na kanilang hinoldap sa Sta. Mesa.  Nagkataon naman na may nakaantabay na mga pulis sa lugar kaya hinabol nila ang mga suspek mula sa Ramon Magsaysay hanggang sa M. Dela Fuente na patungong Sampaloc.  Habang tumatakbo, naghubad ng jacket ang isang suspek para lituhin ang mga humahabol na pulis sa kulay ng suot niyang damit.  Ang isa namang suspek, biglang nagtago sa gilid ng daan na natatakpan ng tolda na parang walang ginawang krimen.  Dahan-dahan siyang naglakad palayo at kunwaring may kausap sa cellphone nang makalampas ang mga pulis.  Pero hindi umubra sa pulisya ang kanilang taktika dahil nahuli rin sila.  Aminado ang 17-anyos na suspek na gumagamit siya ng droga at nakatakdang ipagkatiwala sa Department of Social Welfare and Development.  Estudyante naman sa kolehiyo ang isa pang suspek na nagsisisi umano sa kaniyang ginawa at nais nang magbago.  Ayon sa pulisya, hindi ito ang unang beses na nasangkot sa holdap ang dalawa. --","Nauwi sa umaatikabong habulan ang paghuli sa dalawang holdaper na edad 17 at 18, matapos nilang biktimahin ang mga pasahero ng isang jeep sa Maynila. Ang mga suspek, may ginawang pakulo para matakasan ang mga pulis pero hindi umubra.","Agosto 22, 2018 10:43pm GMT+08:00",https://www.gmanetwork.com/news/balitambayan/balita/665157/taktika-ng-2-kabataang-holdaper-para-takasan-ang-mga-humahabol-na-pulis-wa-epek/story/
"Hinihinalang holdaper, patay nang makaengkwentro ng mga pulis","JUST IN: Hinihinalang holdaper, patay matapos makaengkwentro ng CIDG QC sa Brgy. Loyola Heights sa Quezon City.            Patay ang isang lalaki na hinihinalang holdaper matapos umanong manlaban sa operasyon ng CIDG Quezon City sa Villa Aurora Road sa Barangay Loyola Heights kaninang ala una ng madaling araw.  Wala pang pagkakakilanlan na nakuha sa napatay na lalaki.  Ayon sa CIDG, may natanggap sila na impormasyon na may mga nanghoholdap sa lugar.  Habang nagpapatrolya ang mga operatiba ay nakita nila ang riding-in-tandem.  Sisitahin sana ang dalawang lalaki dahil wala silang suot na helmet at wala ring plaka ang motorsiklo.  Pero biglang bumunot ng baril ang angkas at nagpaputok dahilan para gumanti ng putok ang mga operatiba.  Nakatakas naman ang rider papuntang area ng Katipunan.  Nakuha ng SOCO ang isang kalibre .38 baril.",,"Agosto 23, 2018 5:40am GMT+08:00",https://www.gmanetwork.com/news/balitambayan/balita/665179/hinihinalang-holdaper-patay-nang-makaengkwentro-ng-mga-pulis/story/
"Mga senador, dismayado kay Asec. Mocha Uson dahil sa  ‘ipederalismo’ video","Inihayag ng mga senador ang kanilang pagkadismaya kay Communications Assistant Secretary Mocha Uson dahil sa lumabas na video sa social media na para sana magpakalat ng impormasyon tungkol sa isinusulong na pederalismo ng pamahalaan.    Matapos na unang sabihin ni Senador Panfilo Lacson noong nakaraang linggo na hinihintay na lang ang ""cremation"" ng Charter change at pederalismo sa Senado,  sinabi naman niya nitong Lunes na dapat itapon sa malayo ang ""abo"" nito dahil kay Uson.  “Without Mocha Uson, federalism is already dead and awaiting cremation at the Senate. With Mocha Uson, the ashes should be thrown far, far away from the Philippines’ 7,107 beautiful islands,” saad ng senador sa text message.  Tinawag naman ni Sen. Francis Escudero na bastos ang naturang video na desperadong makakuha umano ng atensyon.  “It is downright vulgar and has no place in the public discourse on such an important issue as THEIR proposed shift to federalism & Charter change!” pahayag niya.  Insulto naman umano sa publiko ang laman ng video, ayon kay Sen. Joel Villanueva.  “This is not the kind of public information materials we expect from a government agency and a government official. She is way out of her league to discuss federalism,” aniya.  Umaasa naman si Sen. Joseph Victor Ejercito na hindi na mauulit ang naturang video.  Ayon naman kay Senate Minority Leader Francis Pangilinan, bastos at hindi serbisyo sa publiko ang ginawa ni Uson at kasama nitong blogger na si Drew Olivar.  “Kababuyan at kalaswaan ang tawag sa ginagawa nila at hindi public service. Ang pambabastos at pambababoy ng isang assistant secretary ay di dapat pinalalampas ng administrasyon,” giit ni Pangilinan.  Dapat din umanong magpaliwanag si Presidential Communications Operations Office chief Martin Andanar sa naturang insidente dahil na ilalim ng kaniyang pamamahala si Uson.  “Dapat magpaliwanag si Secretary Andanar sa mga kalaswaan at kababuyan na nangyayari sa kanyang tanggapan na ginagawa ng mga tauhan niya gamit ang pondo oras at kagamitan ng gobyerno,” aniya.  Para naman kay Sen. Nancy Binay, hindi dapat gawing katatawan ang pagpapaliwanag sa isyu ng pederalismo.  “Sa totoo lang, even the most educated university professor finds federalism as a complicated subject. Nakalulungkot that the seriousness of the discourse has been downgraded to the lowest of forms,” paliwanag ng senador.  “I can’t emphasize enough how important the messenger relays the message. With what we all saw in the video, I think we can all agree that the message and the messenger matter,” dagdag niya.  Magina sina Senate President Tito Sotto at dating Senate President Aquilino Pimentel III, hindi rin natuwa sa naturang video ni Uson.  ""[T]heatrical techniques will not work to explain a very serious and high falluting issue such as Federalism!,"" anang lider ng Senado.  Sabi naman ni Pimentel, ""Di ko lubos akalain na bababuyin pala nila ang kawsa ng Pederalismo. Ilayo na si Mocha sa Pederalismo. Mag-aral muna siya ng mabuti. Mag leave muna siya.""  Ipinaliwanag naman ni Uson na luma na ang naturang video.    --",Inihayag ng mga senador ang kanilang pagkadismaya kay Communications Assistant Secretary Mocha Uson dahil sa lumabas na video sa social media na para sana magpakalat ng impormasyon tungkol sa isinusulong na pederalismo ng pamahalaan.,"Agosto 6, 2018 3:41pm GMT+08:00",https://www.gmanetwork.com/news/balitambayan/balita/663141/mga-senador-dismayado-kay-asec-mocha-uson-dahil-sa-ipederalismo-video/story/
"Grade 9 student na tulak umano ng marijuana at kanyang parokyano, arestado","Tulak umano ng marijuana at kanyang parokyano, arestado sa buy-bust operation sa F. Manalo St. Brgy. Pinagkaisahan Quezon City.            Kalaboso ang Grade 9 student na tulak umano ng marijuana at kanyang parokyano sa ikinasang buy-bust operation sa Barangay Pinagkaisahan Quezon City kagabi.  P500 halaga ng marijuana ang binili ng operatiba sa suspek na si John Eric Del Mundo, 18 taong gulang.  Inaresto rin si Jonel Cajoles na naaktuhang umiiskor kay Del Mundo.  Ayon sa pulisya, nagsimula ang transaksyon online.  “Usually ito 'yung mas safest way siguro sa kanila at karamihan naman online Facebook sa mga sunod sunod na operation natin,” ani Superintendent Louise Benjie Tremor, Kamuning Police Station Commander.  Nakuha ang limang plastic na naglalaman ng umano’y marijuana.  Ang suspek na si Del Mundo, nasangkot na rin sa illegal na droga noong 15-anyos pa lang siya.  Siyam na buwan siyang nanatili sa Molave Youth Home na isang rehabilitation center para sa mga kabataan.  Si Cajoles naman ay sangkot sa robbery-snatching.  Itinanggi ni Del Mundo na may nakuha sa kanyang marijuana habang si Cajoles ay aminadong umiiskor lang sa lugar.  Mahaharap ang mga suspek sa kasong paglabag sa Comprehensive Dangerous Drugs Act of 2002.",,"Agosto 23, 2018 5:49am GMT+08:00",https://www.gmanetwork.com/news/balitambayan/balita/665180/grade-9-student-na-tulak-umano-ng-marijuana-at-kanyang-parokyano-arestado/story/
"Letran student, kinidnap at ipinatubos ng P30-M; mga suspek, mga estudyante rin","Isang 'di pangkaraniwang kaso ng pagdukot ang nalutas ng mga awtoridad matapos nilang masagip sa Tondo, Maynila ang biktimang estudyante ng Colegio de San Juan de Letran. Ang mga suspek, lumitaw na mga estudyante rin.    Sa ulat ng GMA News TV ""QRT"" nitong Lunes, sinabing apat na suspek ang nadakip ng mga awtoridad na sina Jhulius Atabay, Ferdinand Dela Vega Jr., Ralph Emmanuel Camaya, at Justine Mahipus.  Anim na estudyante pa umano ang pinaghahanap, na ang iba ay mula sa ibang unibersidad sa Maynila.  Sinabi ni PNP Anti-Kidnapping Group Director, Chief Supt. Glenn Dumlao,  gabi noong nakaraang Miyerkoles, Agosto 1, dinukot ng mga suspek ang biktimang estudyante sa LRT Central Station.  Kasama umano ng biktima ang kaklaseng si Atabay nang mangyari ang insidente.  Pero hinayaan daw siyang patakasin ng mga suspek para mamagitan sa negosasyon sa hinihinging P30 milyong ransom kapalit ng paglaya ng biktima.  Ngunit sa imbestigasyon ng pulisya habang isinasagawa ang negosasyon, napaamin ng mga awtoridad si Atabay na siya ang mastermind sa pagdukot sa kaniyang kaklase.  Nang puntahan ang lugar kung saan itinago ang biktima, nasagip ang estudyante at nadakip ang tatlo pa niyang kasama.  Ayon kay Dumlao, pangangailangan sa pera ang sinasabing motibo ng mga suspek sa ginawang pagdukot sa biktima.  May takip sa mga mata at nakatali ang mga kamay nang biktima nang masagip ng mga pulis sa safe house ng mga suspek.  Sinabi pa ni Dumlao na ipinagkatiwala umano ng mga suspek ang biktima sa nangangasiwa sa bahay at pinalabas na isasalang ito sa ""initiation.""  Bagaman nagkaroon ng bahagyang trauma sa kaniyang sinapit at dalawang araw na 'di nakainom at nakakain, sinabi ni Dumlao na nasa mabuting kalagayan naman ang biktima.  Mahaharap naman sa kasong kidnapping ang mga suspek.--","Isang 'di pangkaraniwang kaso ng pagdukot ang nalutas ng mga awtoridad matapos nilang masagip sa Tondo, Maynila ang biktimang estudyante ng Colegio de San Juan de Letran. Ang mga suspek, lumitaw na mga estudyante rin.","Agosto 6, 2018 6:21pm GMT+08:00",https://www.gmanetwork.com/news/balitambayan/balita/663166/letran-student-kinidnap-at-ipinatubos-ng-p30-m-mga-suspek-mga-estudyante-rin/story/
"Babaeng sumuko na sa Tokhang, patay sa pamamaril ng riding-in-tandem","Isang mangangalakal ng basura ang namatay matapos pagbabarilin ng mga lalaking sakay ng motorsiklo sa Novaliches, Quezon City nitong Sabado ng hapon.  Sa ulat ni Cesar Apolinario sa 24 Oras nitong Lunes, kinilala ang biktima na si Mayumi Eresuelo, residente ng Geronimo Compound sa Barangay Sta. Monica.  Ayon sa ulat, binaril si Eresuelo sa harap mismo ng mga batang naglalaro sa lugar. Isang lalaki ang nagdala sa kaniya sa ospital subalit idineklara na siyang ""dead on arrival.""  ""Base doon sa witness, sa mga nakausap natin eh 'yun nga, 'yung nakamotorsiklo eh parang nagbanta doon sa lugar na meron pa silang isusunod. 'Yun daw mga nangestafa sa kanila,"" sabi ni Police Senior Inspector Randy Llanderal, hepe ng Police Community Precinct ng Quezon City Police District Station 4.   Hindi naman naplakahan ang motorsiklong ginamit ng mga salarin.  Ayon sa imbestigasyon ng pulisya, isa ang biktima sa mga residenteng lumapit noon sa mga awtoridad nang isagawa ang Oplan Tokhang sa lugar noong Abril.  Subalit kahit sumuko sa pulisya, bumalik pa rin daw sa pagbebenta ng iligal na droga si Eresuelo.  Tumanggi namang magbigay ng pahayag ang pamilya ng biktima.  Patuloy naman ang imbestigasyon upang matunton ang mga suspek.","Isang mangangalakal ng basura ang namatay matapos pagbabarilin ng mga lalaking sakay ng motorsiklo sa Novaliches, Quezon City nitong Sabado ng hapon.","Agosto 6, 2018 8:54pm GMT+08:00",https://www.gmanetwork.com/news/balitambayan/balita/663182/babaeng-sumuko-na-sa-tokhang-patay-sa-pamamaril-ng-riding-in-tandem/story/
"Retiradong pulis na kabilang sa narco list ni Duterte, patay nang 'manlaban'","Nanlaban umano kaya napatay ang isang retiradong pulis sa ikinasang drug buy-bust operation sa St. Jude Subdivision, Brgy. Malinta, Valenzuela City nitong Lunes ng pasado alas nuwebe ng gabi.  Nakilala ang suspek na si Police Officer 2 Exequiel Sangco, 50, at dating nakatalaga sa Valenzuela Police Station.  Bumili ang operatiba ng isang sachet ng shabu kay Sangco at nangyari ang transaksyon sa loob ng minamanehong tricycle ng suspek.  Pero nakatunog umano itong operatiba ng Philippine Drug Enforcement Agency ang katransaksyon kaya siya bumunot ng baril.  Doon na siya pinaputukan ng mga otoridad.     JUST IN: Dating pulis na kabilang sa narco list ni Pangulong Duterte, patay nang manlaban sa buy-bust operation sa Brgy. Malinta Valenzuela.            Naisugod pa ang suspek sa ospital pero idineklarang dead on arrival.  Ayon kay Senior Superintendent David Poklay, hepe ng Valenzuela Police, kabilang si Sangco sa narco list ni Pangulong Rodrigo Duterte.  Nagretiro si Sangco sa Philippine National Police noong 2015.  Bukod sa pagtutulak ng shabu, nasangkot din siya sa gunrunning at pangingikil.  Kabilang din siya sa drug watch list ng Valenzuela Police Station.  Base naman sa surveillance ng PDEA, modus ng suspek na pasakayin ang mga parokyano nito sa minamanehong tricycle at doon na mangyayari ang transaksyon.  Nakuha ang isang 9mm pistol at nasa 30 gramo ng umano’y shabu na may street value na mahigit sa P200,000.","Nanlaban umano kaya napatay ang isang retiradong pulis sa ikinasang drug buy-bust operation sa St. Jude Subdivision, Brgy. Malinta, Valenzuela City nitong Lunes ng pasado alas nuwebe ng gabi.","Agosto 7, 2018 7:43am GMT+08:00",https://www.gmanetwork.com/news/balitambayan/balita/663211/retiradong-pulis-na-kabilang-sa-narco-list-ni-duterte-patay-nang-manlaban/story/
"Chinese na ama, dinukot ang sariling anak at ipinatubos sa kaniyang misis","Ilang araw matapos dumating sa Pilipinas, dinukot ng isang Chinese na ama ang kaniyang sariling anak na isang-taong-gulang at ipinatubos sa kaniyang asawa sa halagang katumbas na P1.6 milyon.      Sa ulat ni Mariz Umali sa GMA News TV ""Balitanghali"" nitong Lunes, sinabing July 28 nang dumating sa Pilipinas ang pamilyang Chinese.  July 30 naman nang lumipad patungong Saudi Arabia ang ina ng bata para asikasuhin umano ang birth certificate ng anak. Pero pagbalik niya sa Pilipinas noong Agosto 1, wala na kaniyang mag-ama.  Sa naturang araw din, nakatanggap siya ng tawag mula sa asawa na humihingi umano ng pera na katumbas ng P1.6 milyon para ibalik ang kanilang anak.  Dito na humingi ng tulong ang ina sa pulisya na nagresulta sa pagkakasagip sa bata at pagkakaaresto sa ama at dalawa pang Chinese sa Ilagan, Isabela.--","Ilang araw matapos dumating sa Pilipinas, dinukot ng isang Chinese na ama ang kaniyang sariling anak na isang-taong-gulang at ipinatubos sa kaniyang asawa sa halagang katumbas na P1.6 milyon.","Agosto 6, 2018 11:37pm GMT+08:00",https://www.gmanetwork.com/news/balitambayan/balita/663196/chinese-na-ama-dinukot-ang-sariling-anak-at-ipinatubos-sa-kaniyang-misis/story/
"Mga pako, takip ng de lata nakumpiska sa Oplan Greyhound sa Malabon City Jail","Nagsagawa ng Oplan Greyhound ang Bureau of Jail Management and Penology (BJMP), Philippine Drug Enforcement Agency (PDEA) at Philippine National Police (PNP) sa Malabon City Jail Martes ng umaga.  Isa-isang pinalabas ang mga persons deprived of liberty o PDLS sa kanilang mga selda at pinadiretso sa rooftop.  Ininspeksyon ang mga gamit nila sa mga selda at pinaikot din ang K9 units.  LOOK: Oplan Greyhound, isinagawa ng BJMP, PDEA at PNP sa Malabon City Jail. | via     Nakuha ang ilang ipinagbabawal na bagay tulad ng ilang piraso ng pako at takip ng de lata na maaaring makasugat.  Kinumpiska naman ang mga ballpen, pang-ahit, nailcutter, suklay, hanger at salamin na kabilang sa controlled items.  Kung tutuusin ay hindi naman ipinagbabawal ang mga controlled items pero nakakalat daw ang mga ito sa mga selda kaya kinumpiska.  “Priority din ng bureau namin ito para maipakita namin na malinis talaga ang mga kulungan namin sa BJMP na hindi pwedeng pasukan ng ipinagbabawal na gamot,” ani Jail Supt. Jun Boadilla, warden ng Male Dorm.  Nasa 2,044 ang PDLs na nakapiit sa Malabon City Jail — higit 800 ang sa female dorm habang nasa 1,200 ay sa male dorm.  Pero ang kapasidad lang ng kulungan ay nasa 350 katao kaya ang congrestion rate ay mahigit sa 500 percent.  Aminado ang BJMP na hindi sapat ang kanilang mga tauhan para sa ganitong karaming PDLs.  Kaya malaking bagay na nasa 50 CCTV cameras ang naka-install sa iba’t ibang bahagi ng piitan.  “Malaking tulong po yun kasi namo-monitor namin yung movement ng mga PDL pati na rin yung mga dalaw. Pagdating pa lang diyan sa harap diyan pa lang sa parking area namomonitor na po namin,” ani Boadilla.  Regular din na nagsasagawa ng Oplan Greyhound ang mga otoridad pero random lang ito sa mga selda.","Nagsagawa ng Oplan Greyhound ang Bureau of Jail Management and Penology (BJMP), Philippine Drug Enforcement Agency (PDEA) at Philippine National Police (PNP) sa Malabon City Jail Martes ng umaga.","Agosto 7, 2018 7:55am GMT+08:00",https://www.gmanetwork.com/news/balitambayan/balita/663213/mga-pako-takip-ng-de-lata-nakumpiska-sa-oplan-greyhound-sa-malabon-city-jail/story/
"Buntis, huli sa buy-bust operation sa Cavite","Huli sa buy-bust operation ng pulis ang isang buntis sa Cavite City, ayon sa ulat ni Mariz Umali sa Unang Balita nitong Martes.  Aminado ang suspek na si Jelliza Goodfellow na tatlong buwan na siyang nagbebenta ng shabu bagama't pinagsisisihan na raw niya ito.  Ayon sa mga pulis, positibong shabu ang nakuha kay Goodfellow.  Bukod sa apat na buwan na siyang buntis ay may tatlo nang anak ang suspek.","Huli sa buy-bust operation ng pulis ang isang buntis sa Cavite City, ayon sa ulat ni Mariz Umali sa Unang Balita nitong Martes.","Agosto 7, 2018 11:16am GMT+08:00",https://www.gmanetwork.com/news/balitambayan/balita/663229/buntis-huli-sa-buy-bust-operation-sa-cavite/story/
"Menor de edad na suspek sa pagpatay sa barangay tanod sa Tondo, inaresto","Arestado ang menor de edad na suspek sa pagpatay sa isang barangay tanod sa Tondo, Maynila nitong Lunes.  Ayon kay Senior Inspector Ness Vargas, Tayuman Police Community Precinct commander, rumesponde sila sa tawag ng impormante kaugnay ng presensya ng suspek na armado ng baril sa Kagandahan Street, Tondo, Maynila.  Nadakip ang menor de edad na suspek na nahulihan pa umano ng 17 sachet ng pinaniniwalaang shabu na may bigat na 10 gramo at tinatayang nagkakahalaga ng P40,000.  Nakumpiska rin mula sa kanya ang isang kalibre 45 pistola na may apat na bala.  Mayroon nang nakabinbing reklamong murder laban sa suspek dahil sa pagpatay sa isang barangay tanod noong June 28.  Mahaharap ang suspek sa karagdagang reklamo na paglabag sa Comprehensive Dangerous Drugs Act at Comprehensive Firearms and Ammunition Regulation Act.  Ang napatay na barangay tanod ay si Jose Ramil Ceorres na binaril sa Juan Luna Street sa Tondo.  Ayon naman kay Lourdes Gutierrez, barangay chairwoman ng Barangay 163, bukod sa CCTV footage ay may mga testigo silang positibong nagturo sa suspek na bumaril sa kanilang barangay tanod na aktibo sa kampanya laban sa iligal na droga.  Nasa drug watch list din umano ng barangay ang suspek.  Hitman at runner umano ang suspek ng isang alyas Tongtong na kilala umanong drug pusher sa kanilang lugar pero ngayon ay nakakulong na.  Hindi naman kumbinsido ang tatay ng suspek na ang kanyang anak ang pumatay sa barangay tanod.  Magkagayunman, plano na rin umano niyang isuko sa mga otoridad ang kanyang anak para na rin sa kanyang kaligtasan.  Hindi naman niya tiyak kung sangkot nga sa iligal na droga ang anak.  Dahil menor de edad, isasailalim muna ang suspek sa kustodiya ng Department of Social Welfare and Development.","Arestado ang menor de edad na suspek sa pagpatay sa isang barangay tanod sa Tondo, Maynila nitong Lunes.","Agosto 7, 2018 7:59am GMT+08:00",https://www.gmanetwork.com/news/balitambayan/balita/663212/menor-de-edad-na-suspek-sa-pagpatay-sa-barangay-tanod-sa-tondo-inaresto/story/
"Duterte, sinibak ang mga opisyal at board members ng Nayong Pilipino","Dahil umano sa kuwestiyonableng kasunduan na pinasok, sinibak ni Pangulong Rodrigo Duterte ang mga opisyal at miyembro ng board of directors ng Nayong Pilipino Foundation (NPF).  Ayon kay Harry Roque, tagapagsalita ni Duterte, dismayado umano ang pangulo dahil nagpapatuloy pa rin ang katiwalian sa gobyerno.  “He [Duterte] cited the case of Nayong Pilipino which leased government property for a ridiculous long period of time of 70 years, beyond the lifetime of anyone, and he considered this as a contract which was grossly disadvantageous to government,” saad ni Roque sa press briefing nitong Martes.  “He therefore announced that he was sacking all members of the Board and Management of Nayong Pilipino. The papers that will formally terminate the entire management and the entire board of directors of Nayong Pilipino will be issued in due course by the Executive Secretary,” dagdag niya.  Sabi pa ni Roque, nais din umano ni Duterte na makansela ang naturang kasunduan.  Hindi naman binanggit ni Roque kung ano ang tinutukoy na kasunduan na pinasok ng pamunuan ng NPF, na isang attached agency ng Department of Tourism.  Nitong nakaraang Mayo, naghain ng reklamo laban kay NPF chairperson Patricia Yvette Ocampo at sa iba pang miyembro ng board si NPF board member Maria Fema Duterte, malayong kaanak ng pangulo.  Ang reklamo ay kaugnay sa umano'y lease agreement na pinasok ng pamunuan ng ahensoya sa Landing Resorts Philippines Development Corp., isang subsidiary ng Landing International.  Ani Fema Duterte, malulugi umano ang gobyerno ng P517 milyon bawat taon, o P25.85 bilyon sa 50-year deal na pinasok ng ahensiya sa pagtatayo ng resort-casino. —","Dahil umano sa kuwestiyonableng kasunduan na pinasok, sinibak ni Pangulong Rodrigo Duterte ang mga opisyal at miyembro ng board of directors ng Nayong Pilipino Foundation (NPF).","Agosto 7, 2018 5:58pm GMT+08:00",https://www.gmanetwork.com/news/balitambayan/balita/663287/duterte-sinibak-ang-mga-opisyal-at-board-members-ng-nayong-pilipino/story/
"Driver at pahinante, nakuyog nang magtawag ang nakaalitang rider","Nagmamani-obra ang isang trailer truck sa Brgy. Rincon, Valenzuela City noong Linggo nang dumaan ang isang motorsiklo na may sakay na tatlong lalaki.  Sa ulat ni Victoria Tulad sa 24 Oras ngayong Martes, hindi nabangga ang motorsiklo pero huminto ang rider nito sa tapat ng pahinante ng truck at tila may sinabi.  Maya-maya'y bumaba ang mga sakay nito at ang mga sakay ng truck. Ang pahinante, nagdala na ng tubo.  Pumagitna ang mga security guard sa lugar para pakalmahin ang dalawang panig.  Pero matapos lamang ang ilang minuto, bumalik ang mga naka-motor kasama ang hindi bababa sa sampung lalaki at kinuyog ang driver at pahinante ng truck.  Pilit binuksan ng mga lalaki ang pinto ng truck.  Ang ilan, sumampa pa at namato.  Minabuti na ng driver ng truck na paandarin ang sasakyan at lumayo.  Nagtamo ng sugat sa ulo ang driver na si Jundel Cacanindin.  Nabasag naman ang mga salamin ng truck.  Ayon sa driver at pahinanteng si Reynaldo Sabocohan, minura daw sila ng motorista bago nagbantang babalik.  Agad daw nai-lock ni Cacanindin ang kanyang pinto, pero pumulot na raw ng bato ang isa sa mga lalaki, na tumama sa bintana ng truck, kaya tinamaan siya ng bubog.  Ang pahinante naman, ilang beses daw nasuntok.  Agad naaresto ang dalawa sa mga suspek na nagsabing hindi naman sila nakisuntok o sumali sa pamamato.  Hindi rin daw nila alam kung ano ang pinagmulan ng away.  Ayon sa mga pulis, nakainom ang mga suspek.  Pero hindi na sila sasampahan ng kaso matapos makipag-areglo sa mga biktima.  Labinlimang suspek pa ang pinaghahanap na mahaharap sa reklamong physical injuries, malicious mischief at grave threat.","Nagmamani-obra ang isang trailer truck sa Brgy. Rincon, Valenzuela City noong Linggo nang dumaan ang isang motorsiklo na may sakay na tatlong lalaki.","Agosto 7, 2018 8:52pm GMT+08:00",https://www.gmanetwork.com/news/balitambayan/balita/663298/driver-at-pahinante-nakuyog-nang-magtawag-ang-nakaalitang-rider/story/
"Inflation rate nitong Hulyo, sumirit sa 5.7 percent","Tumaas pa ang inflation rate, o ang antas ng presyo ng mga bilihin at serbisyo sa Pilipinas nitong Hulyo. Batay sa datos ng Philippine Statistics Authority, 5.7 percent na ang inflation rate sa bansa, pinakamabilis na pagsirit sa nakalipas na limang taon.     ""The uptrend was mainly due to the 7.1-percent annual rate recorded in food and non-alcoholic beverages index,"" ayon sa PSA.  ""Compared with their annual rates in June 2018, all the food groups posted higher annual increments in July 2018 except for the indices of corn and fruits,"" dagdag sa pahayag.  Noong nakaraang Hunyo, nasa 5.2 percent ang inflation rate. Noong July 2017, nasa 2.4 percent lang ang naturang datos.  Ito na ang ikapitong buwan na sumirit ang  inflation rate na nagsimula sa 4.0 percent noong Enero 2018.  Pinakamataas ang galaw ng inflation sa National Capital Region (NCR) na 6.5 percent nitong July, mula sa 5.8 percent noong June at 2.9 percent noong July 2017.  Nakita ang pagtaas ng presyo ng mga bilihin nakalalasing na inumin at tobacco product (21.9 percent); transportasyon (8.9 percent); at pabahay, tubig, kuryente, gas, at iba pang produktong petrolyo (8.2 percent).  Kasama rin sa mga tumaas ang presyo ng bilihin sa mga pagkain at non-alcoholic beverages (7.2 percent); kalusugan (4.5 percent); clothing at footwear (2.4 percent); recreation and culture (1.1 percent); at komunikasyon (0.6 percent).  ""The rest of the commodity groups either moved up at a slower pace or retained their previous month's rate,"" ayon sa PSA. --","Tumaas pa ang inflation rate, o ang antas ng presyo ng mga bilihin at serbisyo sa Pilipinas nitong Hulyo. Batay sa datos ng Philippine Statistics Authority, 5.7 percent na ang inflation rate sa bansa, pinakamabilis na pagsirit sa nakalipas na limang taon.","Agosto 7, 2018 6:26pm GMT+08:00",https://www.gmanetwork.com/news/balitambayan/balita/663292/inflation-rate-nitong-hulyo-sumirit-sa-5-7-percent/story/
"Mga drug den na nakatirik sa ibabaw ng dagat sa Cavite, sinalakay; 3, patay","Naging madugo ang anti-drug operation ng mga awtoridad sa magkakatabing bahay na nasa ibabaw ng dagat sa Bacoor, Cavite na ginagawa umanong batakan ng droga.  Ang mga droga, itinatago pa mismo sa dagat.    Sa ulat ni John Consulta sa GMA News ""24 Oras"" nitong Martes, ipinakita ang surveillance video ng Bacoor police sa magkakatabing drug den sa Barangay Alima sa nabanggit lungsod na lantaran ang bentahan ng droga.  Nakatirik ang mga bahay sa ibabaw ng dagat na ginamitan ng pinagdudugtong na mga tulay na kawayan.  Nang makumpirma ang iligal na gawain sa lugar, isinagawa ng pinagsanib na puwersa ng Bacoor police, SWAT at PDEA-Cavite ang kanilang anti-drug operation.  Pero hindi naging madali ang pagsalakay ng mga awtoridad dahil sa makikipot na daanan. Dahil may suporta ng mga pulis na nasa bangka, may mga nagtangkang tumakas sa pagdaan sa ilalim ng mga bahay.  Nasundan na ito ng mga putok ng baril na nagsulta sa pagkakapatay sa mga suspek na sina Diowie Concepcion alyas Asyong, Harries Iso, at isang 'di pa kilalang lalaki na kilabot din umanong operator ng mga drug den sa lugar.  Naaresto naman ang mahigit 24 na umano'y pusher at user sa lugar.  ""Wala silang oras na pinipili, kung sino-sino ang pumupunta rito para bumatak. Natatakot talaga kami,"" ayon sa isang residente.  Ayon kay Police Superintendent Vic Cabatingan, hepe ng Bacoor police, ngayon lang napasok ang lugar at kadalasang mga driver ang mga parokyano sa mga drug den.  Natuklasan din ang mga droga na itinatago at inilulubog sa dagat para hindi madaling makita.  Bukod sa mga baril at drug paraphernalia, narekober ng mga awtoridad sa lugar ang mga pakete ng shabu na tinatayang aabot sa P1 milyon ang halaga. --","Naging madugo ang anti-drug operation ng mga awtoridad sa magkakatabing bahay na nasa ibabaw ng dagat sa Bacoor, Cavite na ginagawa umanong batakan ng droga.  Ang mga droga, itinatago pa mismo sa dagat.","Agosto 7, 2018 10:32pm GMT+08:00",https://www.gmanetwork.com/news/balitambayan/balita/663328/mga-drug-den-na-nakatirik-sa-ibabaw-ng-dagat-sa-cavite-sinalakay-3-patay/story/
"Grab driver, patay nang matagpuan sa loob ng kaniyang sasakyan","Patay na nang matagpuan ang isang driver ng Grab sa loob ng kaniyang sasakyan na iniwan sa Barangay Don Galo, lungsod ng Parañaque noong gabi ng Hulyo 31.  Sa ulat ni Emil Sumangil sa 24 Oras nitong Martes, kinilala ang biktima na si Ananias Antigua, 54.  Ayon sa postmortem examination, 12 tama ng bala ang ikinamatay ni Antigua.  Paniwala ng asawa ng biktima, sinubukang labanan ni Antigua ang suspek kaya't nagtamo siya ng maraming tama sa katawan.  ""From the driver seat dinala siya doon sa likod... hindi lang doon sa chair, doon sa pinakaflooring doon siya inilagay. Idadrive pa ng suspect 'yung Innova para makuha niya tapos itatapon niya 'yung asawa ko doon sa lugar na 'yon,"" sabi ng asawa ni Antigua.  ""Lumaban 'yung asawa ko, lumaban siya kaya marami siyang tama. Kasi meron sa paa tapos dito sa may likod, sa ulo,"" dagdag niya.  Labis ang hinagpis ng mga anak ni Antigua sa sinapit ng kanilang ama na itinuturing nilang masayahin, malambing at uliran.  ""Kita po namin kung gano po kasipag po si Papa para lang po sa amin. Mabait po, maaasahan po,"" sabi ng anak ng biktima.  ""Napakabrutal po ng nangyari kay Papa para po patayin nang ganon. Wala naman pong ginagawang masama ang Papa po namin.""  Ayon sa imbestigasyon ng pulisya, maaaring robbery o carnapping ang motibo ng krimen.  Isang fired bullet at 12 basyo ng 9MM na baril ang narekober ng mga pulis sa loob ng sasakyan ng biktima.  Nasa kamay na ng mga awtoridad ang detalye ng biyahe ni Antigua noon araw na iyon kasama na ang naging huling pasahero niya na itinuturing na person of interest sa kaso.  Pasado alas-siete raw ng gabi nang sunduin ng biktima ang kaniyang huling pasahero sa isang hotel-casino. Sa may lungsod ng Pasay daw ang drop-off point nito.  ""Sa ngayon kasi mayroon kaming mga lead na tinutumbok but hindi namin mailabas ngayon,"" sabi ni National Capital Region Police Office director Chief Superintendent Guillermo Eleazar.  ""Sooner or later mahahanap din namin kayo, kaya kung sakali man, mas maganda na kayo mismo'y sumuko na para harapin ang problema o krimen,"" dagdag ni Eleazar.  Kinondena naman ng Grab ang nangyari kay Antigua at nangako silang makikipagtulungan sa pulisya upang mabigyan ng katarungan ang pagkamatay ng isa sa kanilang mga driver.","Patay na nang matagpuan ang isang driver ng Grab sa loob ng kaniyang sasakyan na iniwan sa Barangay Don Galo, lungsod ng Parañaque noong gabi ng Hulyo 31.","Agosto 7, 2018 10:37pm GMT+08:00",https://www.gmanetwork.com/news/balitambayan/balita/663325/grab-driver-patay-nang-matagpuan-sa-loob-ng-kaniyang-sasakyan/story/
"Barangay hall sa Tondo, Manila 'di nakaligtas sa clearing op ng MMDA","Giniba ng mga tauhan ng Metro Manila Development Authority ang isang barangay hall na nakatayo mismo sa kanto ng daan at nagdulot ng trapiko sa Tondo, Maynila.  LOOK: Isang barangay hall na nakakaabala sa kanto ng Villaruel St. at Abad Santos Avenue sa Tondo, Maynila, ginigiba ng   at MTPB. | via Carlo Mateo   Sa clearing operation ng MMDA, sa tulong ng mga tauhan ng Department of the Interior and Local Goverment (DILG), hindi na nakaligtas ang barangay hall ng Baragay 235, Zone 22, ayon sa ulat ni Carlo Mateo sa Dobol B sa News TV nitong Miyerkoles.  Matagal na umanong inirereklamo ang pagiging isturbo ng barangay hall na 40-anyos nang nakahambalang sa panulukan ng Villaruel St. At Abad Santos Avenue.  Ipinag-utos ng DILG na aksiyunan na ang problema, at kasama ang MMDA at mga kawani nito, sinampulan nitong umaga ang paggiba ng nasabing barangay hall.","Giniba ng mga tauhan ng Metro Manila Development Authority ang isang barangay hall na nakatayo mismo sa kanto ng daan at nagdulot ng trapiko sa Tondo, Maynila.","Agosto 8, 2018 9:15am GMT+08:00",https://www.gmanetwork.com/news/balitambayan/balita/663364/barangay-hall-sa-tondo-manila-di-nakaligtas-sa-clearing-op-ng-mmda/story/
"8 arestado sa umano'y drug den sa San Mateo, Rizal","Walong lalaki ang naaresto ng mga awtoridad sa isang operasyon kontra-droga sa San Mateo, Rizal, ayon sa ulat sa Unang Balita nitong Miyerkoles.  Dalawang bahay sa Banaba Extension Phase 2 na ginagawa raw drug den ang sinalakay ng mga awtoridad.  Inaresto si Nonoy Nanzon na nabilhan umano ng operatiba ng P1,000 halaga ng shabu.  Inabutan namang gumagamit ng ilegal na droga ang magkakapatid na Roland, Ricky, at Melvin Poblete, at si Lavando Punla alyas Louie na dayo lang daw sa lugar.  Narekober sa mga suspek ang mga sachet ng hinihinalang shabu at drug paraphernalia.  ""Karamihan diyan walang trabaho. 'Yung mga nagtatrabaho diyan, nagtitinda ng taho o nagbobote,"" sabi ni Pedencio Onia, barangay kagawad.  Inaresto rin ang tatlong lalaki kabilang ang umano'y tulak na si Christopher Hernandez na nabilhan ng P500 halaga ng shabu.  Modus umano ng tatlong suspek na kunwaring nagsusugal pero ilegal na droga pala ang transkasyon.  ""Minsan nagka-cara y cruz sila. Ang pantaya, shabu rin,"" ani Onia.  Kabilang ang mga suspek sa drug watch list ng barangay.  Na-inquest na ang mga suspek para sa kasong paglabag sa Comprehensive Dangerous Drugs Act of 2002.","Walong lalaki ang naaresto ng mga awtoridad sa isang operasyon kontra-droga sa San Mateo, Rizal, ayon sa ulat sa Unang Balita nitong Miyerkoles.","Agosto 8, 2018 1:10pm GMT+08:00",https://www.gmanetwork.com/news/balitambayan/balita/663394/8-arestado-sa-umano-y-drug-den-sa-san-mateo-rizal/story/
"Suspek sa rent-sangla scam, nasakote sa Maynila","Isang lalaking suspek sa rent-sangla scam ang inaresto ng mga pulis, ayon sa ulat sa Unang Balita nitong Miyerkoles.  Inaresto ng mga awtoridad si Joven Mañalac Aycardo sa España, Maynila.  Tinangay umano ng suspek ang limang sasakyang pinarerenta at isinangla ang mga ito.  Binatukan at sinuntok ng ilan sa kanyang mga biktima ang suspek nang makita nila ito sa presinto.  Aminado ang suspek na nagawa niya ito dahil sa pagkalulong sa sugal.","Isang lalaking suspek sa rent-sangla scam ang inaresto ng mga pulis, ayon sa ulat sa Unang Balita nitong Miyerkoles.","Agosto 8, 2018 11:19am GMT+08:00",https://www.gmanetwork.com/news/balitambayan/balita/663374/suspek-sa-rent-sangla-scam-nasakote-sa-maynila/story/
"Bangkay ng kidnap victim, pinarentahan sa saklaan, ibinenta pa sa med school","Pinagkakitaan ang bangkay ng isang kidnap victim sa lungsod ng Caloocan matapos itong parentahan sa saklaan at ibenta sa isang medical school upang mapag-aralan.  Sa ulat ni Jun Veneracion sa ""24 Oras"" nitong Miyerkoles, kinilala ang kidnap victim na si Merlina Gamiao, na dinukot at pinatay raw ng ilang lalaki noong Setyembre 2017 sa kanilang subdivision.  Matapos ang insidente, umalis na raw ang pamilya ni Gamiao sa lugar.  Kinilala na umano ng pamilya ni Gamiao ang bangkay pero isinailalim pa rin ito sa DNA test upang makatiyak ang awtoridad.  Nabahala naman ang Department of Health (DOH) sa ginawa sa bangkay ni Gamiao.  ""Napaka-disturbing na parang tatlong beses na nagkaron ng crime sa isang tao. Unang-una nakidnap nga, tapos pinatay siya, and then apparently pinagkakitaan pa pati 'yung dead body,"" sabi ni DOH Undersecretary Rolando Domingo.  Nagtataka rin ang ahensya kung paano napunta ang bangkay sa medical school ganoong napakahigpit ng mga polisiya sa mga bangkay na walang kumukuha o iniwan na lamang sa punerarya.  ""Siguro 'yung ibang punerarya kapag unclaimed, ibinebenta nila. Pero 'yun nga hindi naman maaaring gawin 'yun,"" sabi ni Domingo.  Nakasaad sa Presidential Decree 856 o Code of Sanitation of the Philippines na dapat may clearance mula sa pulisya, DOH, at local government at dapat tiyaking walang nakakahawang sakit ang bangkay bago ito ibigay sa medical school.  May multang P1,000 ang sinumang lalabag sa kautusang ito.   Kung may medico-legal case naman kaugnay ng pagkamatay, dapat daw na sumulat ang medical school sa piskal na siyang magsasabi kung puwede nang ibigay ang bangkay. Ang medical school din daw ang dapat kumuha ng permiso at hindi ang punerarya.  ""Ang medical institution alam ko di 'yan nagtitipid ng bayad sa cadaver kasi alam mo naman pagaaralan 'yan, meron ding corresponding na ano 'yan na fee. Kaya kahit magkano 'yung cadaver babayaran nila,"" sabi ni Roberto Gregorio, COO ng Philippine Mortuary Association.  Dalawa sa suspek sa pagkidnap kay Gamiao ang napatay sa isang encounter sa Bulacan.  Tatlo na ang natimbog samantalang may ibang pinaghahanap pa.  Iimbestigahan na rin ang punerarya na nag-embalsamo kay Gamiao at nagbenta sa bangkay nito.",Pinagkakitaan ang bangkay ng isang kidnap victim sa lungsod ng Caloocan matapos itong parentahan sa saklaan at ibenta sa isang medical school upang mapag-aralan.,"Agosto 8, 2018 9:52pm GMT+08:00",https://www.gmanetwork.com/news/balitambayan/balita/663477/bangkay-ng-kidnap-victim-pinarentahan-sa-saklaan-binenta-sa-med-school/story/
Pitong drug suspek arestado sa buy-bust op sa QC,"Inaresto ng mga awtoridad ang pitong drug suspek sa ikinasang buy-bust operation sa isang drug den umano sa Quezon City nitong Martes ng gabi, ayon sa ulat sa Unang Balita nitong Miyerkoles ni James Agustin.  Nakabili ang isang operatiba ng P200 halaga ng shabu sa umano'y tulak na si Delia Mata.  Matapos ang transaksyon, sinalakay ng mga awtoridad ang bahay na ginagawa umanong drug den sa Barangay Payatas B.  Aminado si Mata na pinapupwestohan niya ang bahay sa halagang P10 kada tao.  Pandagdag daw niya ito sa kinikita niya, at pambili ng bigas.  ""Pupunta lang 'yung mga ano diyan. May dala na sila. Pero hindi kami nagbebenta,"" ani Mata.  Naabutan pang gumagamit ng shabu ang anim na suspek. Apat sa kanila ay garbage collector na umaming bumabatak.  Nakuha sa mga suspek ang 17 sachet ng hinihinalang shabu at mga drug paraphernalia.     Tulak umano ng shabu at anim na parokyano, arestado sa buy-bust operation sa Brgy. Payatas B Quezon City.            Nahaharap ang mga suspek sa kasong paglabag sa Comprehensive Dangerous Drugs Act of 2002.","Inaresto ng mga awtoridad ang pitong drug suspek sa ikinasang buy-bust operation sa isang drug den umano sa Quezon City nitong Martes ng gabi, ayon sa ulat sa Unang Balita nitong Miyerkoles ni James Agustin.","Agosto 8, 2018 1:56pm GMT+08:00",https://www.gmanetwork.com/news/balitambayan/balita/663401/pitong-drug-suspek-arestado-sa-buy-bust-op-sa-qc/story/
"Kotseng ibinebenta, nabistong carnap dahil sa bagsak-presyo nito

","Tatlong lalaki ang naaresto sa Valenzuela City matapos humingi ng tulong sa mga awtoridad ang isang lalaking pinagbebentahan nila ng kotse na lumitaw na carnap. Nagduda umano ang lalaki dahil sa mababang presyo ng sasakyan at 'di masabi sa kaniya ang plaka ng sasakyan.    Sa ulat ni Victoria Tulad sa GMA News ""24 Oras"" nitong Miyerkoles, kinilala ang mga naarestong suspek na sina Edmon Lanante, Mark Anthony Cruz at si Mark Anthony Copiaco, na nasugatan matapos tamaan ng bala sa tuhod nang manlaban umano sa mga awtoridad.  Lumitaw sa imbestigasyo ng pulisya na July 27 nang tangayin ng mga suspek ang 2012 Altis ni Erwin Santos mula sa isang subdibisyon sa  Biñan, Laguna.    Nakuha umano ng mga suspek ang sasakyan nang masungkit nila mula sa bintana ng bahay ng biktima ang susi ng kotse. Nakunan sa CCTV ng subdivision ang pag-alis ng sasakyan.  Nitong Lunes, narekober ang sasakyan sa Valenzuela nang tinangka itong ibenta ng mga suspek sa isang ahente sa halagang P50,000 lang.  ""May nag-text lang po sa akin na may binebenta nga po. Nagtataka po ako bakit ang mura lang po. Sa halagang P50,000 daw po, eh 'yung sasakyan po 2012 na Altis daw po. 'Yung plate number pinapa-text ko para ma-verify ko sa LTO (Land Transportation Office), hindi naman po nila sa akin tine-text,"" kuwento ng ahente.  ""Nung makita nila na may kasamang iba itong ahente, kaya nag-panic sila. Tapos ito ngang isa, itong ulo nila, alam din ang ginawa niya pinutukan agad ang ating operatiba,"" sabi ni Police Chief Inspector Rhoderick Juan, hepe ng Station Investigation and Detective Management Branch (SIDMB) ng Valenzuela police.  Nakuha sa loob ng sasakyan ang dalawang nakaw na plaka na hinihinalang ipapalit ng mga suspek sa kinarnap na kotse.  ""Inaya lang din po kami ng gabing 'yun sabi magbibingo lang po siya eh. Hindi po namin alam na may ka-deal siya, 'yung sasakyan doon na lang din po namin nakita,"" sabi ni Lanante.  Nagbabala naman ang pulisya sa publiko na ingatan ang kanilang mga sasakyan at lagyan ng security features tulad ng alarma o GPS.-- FRJ, GMA News",Tatlong lalaki ang naaresto sa Valenzuela City matapos humingi ng tulong sa mga awtoridad ang isang lalaking pinagbebentahan nila ng kotse na lumitaw na carnap. Nagduda umano ang lalaki dahil sa mababang presyo ng sasakyan at 'di masabi sa kaniya ang plaka ng sasakyan.,"Agosto 8, 2018 10:08pm GMT+08:00",https://www.gmanetwork.com/news/balitambayan/balita/663478/kotseng-ibinebenta-nabistong-carnap-dahil-sa-bagsak-presyo-nito/story/
Barangay chairman sa  Pasay City patay sa pamamaril,"Patay ang isang barangay official sa Pasay City nang pagbabarilin ng magkaangkas sa motorsiklo gabi noong Miyerkoles.  Kinilala sa ulat ni Vonne Aguino sa Unang Balita ang biktima na si Jovie Decena, kapitan ng Barangay 28, Zone 4 ng lungsod.  Naitakbo pa ang biktima sa ospital pero namatay din siya habang ginagamot.  Hindi nakilala ng isang saksi ang mga suspek, at sinabi nitong isa sa mga salarin ay naka-helmet.  Tinitingnan pa ng mga pulis kung may kinalaman sa iligal na droga ang pagpaslang sa biktima.  ""We received information for validation, kinatok na rin itong si kapitan, however, hindi siya nag surrender at sinabi niya hindi naman siya involved despite nagpadala na lang siya ng letter denying the allegation,"" pahayag ni Pasay Police Chief Senior Superintendent Noel Flores.  Samantala, ipinahayag ni Southern Police District Director Police Chief Superintendent Tomas Apolinario Jr., na tinitingnan ng mga awtoridad ang anggulo sa pulitika na maaaring isa sa mga motibo ng krimen.  ""Iko-consider natin yung political dahil yun nga re-electionist siya ng barangay chairman,"" dagdag ni Apolinario.  Napag-alaman din na napatay noong nakaraang taon ang isang kapatid ng biktima at iniimbestigahan na rin kung may koneksiyon ang pamamaslang sa dalawa.  Hindi pa nagbigay ng pahayag ang pamilya ng biktima.",Patay ang isang barangay official sa Pasay City nang pagbabarilin ng magkaangkas sa motorsiklo gabi noong Miyerkoles.,"Agosto 9, 2018 8:15am GMT+08:00",https://www.gmanetwork.com/news/balitambayan/balita/663503/barangay-chairman-sa-pasay-city-patay-sa-pamamaril/story/
"Pagtiyak ni Andaya, walang pork barrel ang mga kongresista sa liderato ni Arroyo","Tiniyak ni House Majority Leader Rolando Andaya nitong Miyerkules na walang pork barrel funds ang mga kongresista sa ilalim ng liderato ni Speaker Gloria Macapagal-Arroyo.  Ginawa ni Andaya ang pahayag kasunod ng pangamba ni Senador Panfilo Lacson na posibleng bumalik ang discretionary funds o pork barrel ng mga kongresista ngayong si Arroyo na ang lider sa Kamara.  Kamakailan lang, sinabi ni Arroyo na lahat ng kongresista ay makatatanggap ng alokasyon sa pondo ng kanilang mga nasasakupan kahit ang mga nasa grupo ng minorya.  ""The system adopted by former President [Benigno] Aquino, during his time the Supreme Court made the decision [on pork barrel], will still be the same,"" paliwanag ni Andaya sa mga mamamahayag tungkol sa pangamba ni Lacson.  Noong 2013, idineklara ng Korte Suprema na labag sa konstitusyon ang Priority Development Assistance Fund (PDAF), na tinatawag ding pork barrel funds.  Nitong Martes, sinabi ni Lacson na dapat bantayan ang paggamit ng pondo ng mga kongresista dahil sa pahayag ni Arroyo.  ""If not checked, we will be back to the happy 'pork barrel' days of legislators in spite of the Supreme Court ruling outlawing the same,"" anang senador.  Tiniyak ni Andaya kay Lacson na ang magiging hakbang ng Kamara tungkol sa pondo ay alinsunod sa napagkasunduan nito sa Senado.  ""We welcome na magtrabaho kami and make sure that everything is compliant with the Supreme Court decision. But again, it takes two, the House and the Senate,"" anang kongresista.  ""So everything that will come out in the budget necessarily also has the stamp of approval of the Senate,"" dagdag ni Andaya.  Kasalukuyang hinihimay ng Kamara ang panukalang P3.757-trilyong pondo ng pamahalaan para sa 2019.  ""Ngayon na medyo tight ang budget, necessarily we'll have to review each and every project [of the departments],"" sabi ni Andaya.  Una rito, sinabi ni Deputy Speaker Fredenil Castro na ang alokasyon ng pondo sa mga mambabata ay hindi PDAF.  ""I refer to the projects na mga maintenance ng aming kalsada. It's not PDAF but it's a regular na alokasyon na 'yung mga government infrastructure ay talaga namang mine-maintain 'yung mga kalsada, mga tulay at iba pa,"" sabi ni Castro. --",Tiniyak ni House Majority Leader Rolando Andaya nitong Miyerkules na walang pork barrel funds ang mga kongresista sa ilalim ng liderato ni Speaker Gloria Macapagal-Arroyo.,"Agosto 8, 2018 11:34pm GMT+08:00",https://www.gmanetwork.com/news/balitambayan/balita/663485/pagtiyak-ni-andaya-walang-pork-barrel-ang-mga-kongresista-sa-liderato-ni-arroyo/story/
"Yaya, nahuli ang pananakit sa alaga nang maglagay ng spy cam ang magulang","Na-hulicam ang panununtok, pambabatok at pamamalo ng isang yaya sa kaniyang alagang isang taong gulang na lalaki habang pinapatulog ito. Ang mga magulang ng bata, nagpasiyang maglagay ng spy camera sa loob ng kwarto matapos mapansin ang pag-iibang ugali ng anak.  Sa ulat ni Chino Gaston sa GMA News ""24 Oras"" nitong Huwebes, nakunan ng spy camera ang pagpapatulog ng yayang si Analyn Lachica kay Ben, hindi tunay na pangalan, noong Lunes ng umaga sa loob ng bahay ng inang si Glenda, hindi rin tunay na pangalan.  Habang papalapit ang bata sa kama, makikita na binatukan ito ng yaya. At habang nakahiga na at pinapatulog, inambahan pa ito ng suntok, tinusok-tusok ng daliri at pinalo ni Lachica.  Ang asawa ni Glenda ang naglagay ng spy camera matapos mapansin ang pag-iibang ugali ng kaniyang anak.  ""Nanay talaga una makakaramdam 'di ba? May nagbago sa behavior ng anak ko 'yung one year old ko, medyo naging iyakin. So 'yun sinet-up namin spy cam sa master's bedroom sa spot kung saan nandoon 'yung yaya na 'yun,"" saad ni Glenda, ina ng bata.  Ayon kay Glenda, hindi niya inakala na magagawa ito ni Analyn dahil pitong buwan na ring nag-aalaga ng bata ang yaya.  Hindi ito ang unang insidente ng pananakit ng yaya. Sinaktan na din umano nito ang panganay nilang anak na limang taong gulang, ngunit pinatawad lang nina Glenda.  ""Paghubad ko ng polo niya may nakita akong pasa sa dibdib tapos meron din sugat pero langib na tapos sabi ko sa kaniya saan galing 'yan? Ano nangyari d'yan?' Sabi niya 'Kinurot ni Ate Celyn,' 'yung yaya na 'yun,"" sabi ni Glenda.  Matapos nito, lumayas ang yaya at hindi na makontak.  Sinampahan na ang suspek ng reklamong paglabag sa Women and Children's Protection Act sa Cainta Police.  Patuloy rin ang pulisya sa paghahanap kay Lachica na tubong Antique, na pinaniniwalaang namamalagi lang sa Metro Manila ngayon.","Na-hulicam ang panununtok, pambabatok at pamamalo ng isang yaya sa kaniyang alagang isang taong gulang na lalaki habang pinapatulog ito. Ang mga magulang ng bata, nagpasiyang maglagay ng spy camera sa loob ng kwarto matapos mapansin ang pag-iibang ugali ng anak.","Agosto 9, 2018 8:29pm GMT+08:00",https://www.gmanetwork.com/news/balitambayan/balita/663603/yaya-nahuli-ang-pananakit-sa-alaga-nang-maglagay-ng-spy-cam-ang-magulang/story/
"Drug suspek sa Valenzuela City umano'y nanlaban, patay","Patay ang isang drug suspek sa Valenzuela City nang manlaban sa mga awtoridad sa isang buy-bust operation nitong Huwebes.  Sa ulat ni Sam Nielsen sa Super Radyo dzBB nitong Huwebes ng hapon, kinilala ang nasawing suspek na si alyas Toto.  Ayon sa Valenzuela City Police, natunugan ng suspek na pulis ang benentahan niya ng shabu, kung kaya agad na bumunot ito ng baril at nanlaban.  Nabaril siya ng mga pulis at naisugod pa sa ospital, pero namatay siya bago pa malapatan ng gamot.  Narekober mula sa suspek ang ilang sachet ng shabu, ayon sa mga pulis.  Naaresto naman ang tatlong kasama ni Toto, na ngayon ay nahaharap sa kasong paglabag sa Comprehensive Dangerous Drugs Act of 2002.",Patay ang isang drug suspek sa Valenzuela City nang manlaban sa mga awtoridad sa isang buy-bust operation nitong Huwebes.,"Agosto 9, 2018 4:01pm GMT+08:00",https://www.gmanetwork.com/news/balitambayan/balita/663563/drug-suspek-sa-valenzuela-city-umano-y-nanlaban-patay/story/
"19-anyos, minolestiya ng menor de edad na akyat-bahay sa Dagupan","Minolestiya umano ng menor de edad na akyat-bahay ang isang 19-anyos na babae sa loob ng kanyang bahay sa Barangay Malued, Dagupan City.  Ayon sa ulat ng ""Balita Pilipinas"" nitong Huwebes, nagising nalang si ""Maricris"" nang pumapatong na sa kanya ang suspek na wala nang saplot pang-ibaba.  Kwento ng dalaga, hinipuan daw siya ng suspek ang biktima sa iba't ibang bahagi ng kanyang katawan. Tumakas raw ito matapos niyang sipain at humingi ng saklolo.  Arestado sa follow-up operation ang 17 taong-gulang na lalaki na dati na nang inireklamo umano dahil sa pagkasangkot sa mga inisidente ng nakawan at pangmomoletiya.  Ayon sa imbestigasyon, unang pinuntirya ng suspek na magnakaw. Pwersahang nitong pinasukan ang bahay kung saan Lolo at Lola lamang ang kasama ni Maricris.  Desidido na raw si Maricris na sampahan ng kaso ang suspek. ""Gusto ko po makulong na po siya para di na po siya makapanghalay pa ng iba.""  Paalala naman ng pulisya: ""I-secure lang natin 'yung mga lock ng bahay natin. Hangga't maari, i-double lock natin 'yung mga pinto natin. Lalo 'yung mga flash door natin sa kusina.""","Minolestiya umano ng menor de edad na akyat-bahay ang isang 19-anyos na babae sa loob ng kanyang bahay sa Barangay Malued, Dagupan City.","Agosto 9, 2018 7:08pm GMT+08:00",https://www.gmanetwork.com/news/balitambayan/balita/663597/19-anyos-ginahasa-ng-menor-de-edad-na-akyat-bahay-sa-dagupan/story/
"Babaeng galing sa inuman, patay nang ma-hit and run sa QC","Kalunos-lunos ang sinapit ng isang babae matapos ma-hit and run sa Commonwealth Avenue sa Brgy. Holy Spirit sa Quezon City nitong madaling araw ng Biyernes.  Nakilala ang biktima na si Harlee Kay Catbagan, nasa 25 hanggang 30 taong gulang, at residente ng Quiapo sa Maynila.  Kuwento ng tatlong lalaking kaibigan ng biktima, nag-inuman sila kagabi sa isang bar sa lugar at pauwi na sana nang biglang tumakbo si Catbagan at pumunta sa gitna ng kalsada.  “Sabi niya, hayaan niyo ako kaya ko ang sarili ko sabi niya 'yun lang ang sabi niya sabay tumatakbo na po siya palayo sa amin,” ani Eugene Paul Pusa, kaibigan ng biktima.  Doon na humingi ng tulong ang mga kaibigan sa mga pulis sa rumoronda sa lugar.  “Tapos pinara po talaga yung police mobile tapos pinara ko po sinabi ko, Sir, sir, sir tulungan niyo po kami baka po madisgrasya ang kaibigan namin andun po kasi sa may bandang gitna,” dagdag ni Jan Zedrick Fernandez.  Laking gulat nila nang makitang nasagasaan na ang biktima.  Ayon pa sa mga kaibigan, lasing na lasing noon ang biktima at hindi nila alam ang dahilan kung bakit ito tumakbo.  Wala namang makapagsabi kung anong uri ng sasakyan ang nakabangga sa biktima.  Pero ayon sa Quezon City Police District Traffic Sector 5, posibleng bus o truck ang nakasagasa dahil sa sinapit ng biktima.",Kalunos-lunos ang sinapit ng isang babae matapos ma-hit and run sa Commonwealth Avenue sa Brgy. Holy Spirit sa Quezon City nitong madaling araw ng Biyernes.,"Agosto 10, 2018 10:55am GMT+08:00",https://www.gmanetwork.com/news/balitambayan/balita/663648/babaeng-galing-sa-inuman-patay-nang-ma-hit-and-run-sa-qc/story/
"Lalaki huli sa CCTV nang akbayan at holdapin ang isang babae sa Tondo, Manila","Na-hulicam ang pangho-holdup ng isang lalaki sa isang babaeng naglalakad sa eskinita sa Tondo, Maynila. Ang suspek, inakbayan pa muna ang babae bago tinutukan ng patalim.  Sa ulat ni Vonne Aquino sa GMA News ""Unang Balita"" nitong Biyernes, makikita sa CCTV footage na in-upload ng isang YouScooper na naglalakad ang babae sa Wagas Street nang bigla siyang akbayan ng isang lalaki.  Ilang saglit pa ang lumipas, tinutukan na siya ng hindi niya kilalang lalaki ng maliit na balisong at pinagbantaang papatayin kung siya'y sisigaw.  Pinilit ng suspek na agawin ang pitaka ng babae. Nahahawi pa ng biktima noong una ang kamay ng suspek, ngunit naagaw din ito ng salarin.  Matapos nito, kumaripas na ng takbo ang suspek. Hinabol siya ng biktima at ng mga residente ngunit nabigo sila.  Naiulat na sa pulisya ang insidente, ayon sa uploader.  Naglalaman ang wallet ng P1,000.  Sa San Pablo, Laguna naman, nakunan din sa CCTV ang panghahablot ng bag ng isang lalaki sa isang tindahan.  Makikita sa video na tila tumitingin noong una ng mga paninda ang lalaki. Lumakad siya sa loob ng tindahan at binigyan ng daan ang isang customer.  Ngunit makalipas ang ilang segundo, dinampot na niya ang isang bag na nakapatong sa upuan at agad na tumakas.  Abala noon sa pag-aayos ng kanilang mga stock ang may-ari ng tindahan kaya wala silang naiwang bantay.  Naglalaman ng P5,000, ATM card at mga ID ang natangay na bag.","Na-hulicam ang pangho-holdup ng isang lalaki sa isang babaeng naglalakad sa eskinita sa Tondo, Maynila. Ang suspek, inakbayan pa muna ang babae bago tinutukan ng patalim.","Agosto 10, 2018 1:41pm GMT+08:00",https://www.gmanetwork.com/news/balitambayan/balita/663667/lalaki-huli-sa-cctv-nang-akbayan-at-holdapin-ang-isang-babae-sa-tondo-manila/story/
2 tirador umano ng motor sa QC patay sa engkuwentro sa mga pulis,"Nakipagbarilan umano sa mga pulis ang dalawang hinihinalang motornapper kaya napatay sa Payatas Road sa Quezon City nitong madaling araw ng Biyernes.  Nakatanggap ng tawag ang Batasan Police Station mula sa residente na may apat na lalaking nagbabaklas ng tricycle sa lugar.  Agad namang itong pinuntan ng mga pulis, pero nang sitahin na ang apat na lalaki ay bumunot sila ng baril.  “Yung dalawa habang nagpapaputok nag-attempt silang tumakas sa butas na iyon para makatakas sa ating mga kapulisan subalit sa kasawiang palad sila ay nabaril ng ating mga kasama,” ani Senior Superintendent Sidney Villaflor, chief district directorial staff.  Dead on the spot ang dalawang hindi nakikilalang suspek habang nakatakas ang dalawang nilang kasamahan sakay ng motorsiklo.  Sabi ng mga pulis, modus ng grupo na magnakaw ng motorsiklo sa Barangay Batasan, Payatas, at Commonwealth at dinadala ang mga ito sa Rodriguez, Rizal.  “Nagnanakaw ng motor, nang-aagaw ng motor, at yun ay kanilang binabaklas at ibebenta,” ani Villaflor.  Nakuha ng SOCO ang dalawang sachet ng umano’y shabu mula sa bag ng isa sa mga suspek.  May narekober ding dalawang kalibre .38 at mga gamit pambaklas ng motorsiklo mula sa mga napatay na suspek. —",Nakipagbarilan umano sa mga pulis ang dalawang hinihinalang motornapper kaya napatay sa Payatas Road sa Quezon City nitong madaling araw ng Biyernes.,"Agosto 10, 2018 7:57am GMT+08:00",https://www.gmanetwork.com/news/balitambayan/balita/663640/2-tirador-umano-ng-motor-sa-qc-patay-sa-engkuwentro-sa-mga-pulis/story/
"Shabu na tinatayang P7 bilyon ang halaga, nakalusot sa mga awtoridad","Kung nadiskubre at nasabat ang shabu na tinatayang P4.3 bilyon sa Manila International Container Port nitong nakaraang Martes na itinago sa magnetic lifter, may tinatayang P7 bilyon na droga naman ang pinaniniwalaang nakalusot.    Sa ulat ni Emil Sumangil sa GMA News ""Balitanghali"" nitong Biyernes, sinabing may nakita ring mga magnetic lifter ang mga operatiba ng Philippine Drug Enforcement Agency na sumalakay sa bodega sa Barangay F. Reyes sa General Mariano Alvarez, Cavite kamakailan.  Pero wala nang laman ang mga lifter na sinasabing dumating noong June 14.  Sa ginawang pagsusuri ng PDEA sa mga lifter, bagaman wala nang droga ang mga lalagyan, may napansin naman na bakas nito ang K-9 units.  Sinabi ni PDEA Director General Aaron Aquino na 19 katao ang kanilang ""persons of interest"" sa naturang shipment, na kinabibilangan ng 11 Chinese.  ""Karamihan po rito ay identified na po natin at tinutugis na po natin sila at nagko-conduct kami ng backtrack investigation para malaman pa po kung ano talaga po ang nangyari bakit naipuslit itong ganitong kalaking ilegal na droga sa ating port,"" ani Aquino.  Batay sa mga dikomento, sinabi ni Aquino na galing ang kargamento sa Taiwan.  Posible umanong ang Chinese triad o Golden Triangle syndicate ang nasa likod ng iligal na droga.  Una rito, sinasabing galing naman sa Malaysia ang shipment ng magnetic lifter na pinalabas na mga door frame para sa construction na dumating sa bansa noong June 28 na nasa container van.      Inabandona ang naturang kargamento na nang siyasatin ay nakita ang mga droga.--","Kung nadiskubre at nasabat ang shabu na tinatayang P4.3 bilyon sa Manila International Container Port nitong nakaraang Martes na itinago sa magnetic lifter, may tinatayang P7 bilyon na droga naman ang pinaniniwalaang nakalusot.","Agosto 10, 2018 6:18pm GMT+08:00",https://www.gmanetwork.com/news/balitambayan/balita/663708/shabu-na-tinatayang-p7-bilyon-ang-halaga-nakalusot-sa-mga-awtoridad/story/
"Umano'y alaskador, pinagbabaril ng kaniyang kainuman na napikon sa kaniya ","Sa ospital ang bagsak ng isang lalaki matapos siyang pagbabarilin ng kainumang napikon daw sa kaniyang pang-aalaska sa Lipa, Batangas.  Kinilala ang biktima na si Fortunato Tenoso, na nagtamo ng tama ng bala sa ulo at sa iba't ibang bahagi ng katawan.  Sinabing nag-iinuman noon sina Tenoso at ang suspek na si Michael Umali sa Barangay Talisay nang mang-asar ang biktima.  Ayon sa imbestigasyon ng pulisya, napikon si Umali kaya pinagbabaril niya si Tenoso.  Agad na isinugod sa ospital ang biktima, samantalang pinaghahanap ngayon ang suspek.","Sa ospital ang bagsak ng isang lalaki matapos siyang pagbabarilin ng kainumang napikon daw sa kaniyang pang-aalaska sa Lipa, Batangas.","Agosto 10, 2018 3:06pm GMT+08:00",https://www.gmanetwork.com/news/balitambayan/balita/663679/alaskador-pinagbabaril-ng-pikon-na-kainuman-sa-batangas/story/
"Sasakyan ni misis, nahatak ng MMDA ang sasakyan; mister niya, nag-selfie kay Nebrija","Nahatak man ang sasakyan ng kaniyang misis, naging pakonsuwelo naman kay mister ang pagkakataon na makapag-selfie kasama ang opisyal ng Metropolitan Manila Development Authority (MMDA) na nagsasagawa ng clearing operations sa mga kalsada-- si Bong Nebrija.    Sa ulat ni Mark Salazar sa GMA News ""24 Oras"" nitong Biyernes, sinabing nahatak ang sasakyan ng ginang sa Santolan Road dahil sa illegal parking.  Una rito, nakiusap ang babae sa enforcer na hintayin ang kaniyang mister bago hatakin ang kaniyang sasakyan para makasabay sila. Gayunman, hindi siya napagbigyan.  Dahil dito, nagreklamo ang babae kay MMDA Task Force Special Operations commander Bong Nebrija sa nangyari sa kaniyang sasakyan na naunawaan naman ng opisyal.  ""All I'm asking hintayin 'yung husband ko to go here, okay, para mag-convoy kami, sasabay kami. I'm willing to pay, I'm willing to go all through that. Tapos habang nakikiusap ako they said 'Yes.' And then all of a sudden they're taking my car, is that right?,"" hinanakit ng babaeng motorista.  Ipinatawag ni Nebrija ang kaniyang tauhan at doon niya nalaman na basta na lang umalis ang tow truck kahit hindi nila sinasabihan.  Pinabalik ni Nebrija ang tow truck at pinagsabihan ang driver nito.  ""Alam niyo bang may mamahaling gamit sa kotse na 'yan,"" tanong niya sa driver na sumagot naman ng, ""Hindi po sir.""  ""Kaya nga nakikiusap sila na kung pupuwede sumabay na sila, payag naman sila magpa-tow eh,"" ani Nebrija.  Natuloy pa rin naman ang pag-impound sa kotse ng ginang at dumating din ang kaniyang mister na nakakuha naman ng pakonsuwelo dahil nakapagpa-picture siya kasama si Nebrija.  Ayon sa MMDA, mas maghihigpit sila sa Santolan Road at mga kalapit na minor road bilang paghahanda sakaling ipatupad ang expanded high occupancy vehicle lanes sa EDSA, o pagbabawal sa mga sasakyan na isa lang ang sakay na dumaan sa EDSA.  ""We have to make sure na 'yung dadaanang alternatibong ruta ng mga pribadong motorista na maapektuhan ng HOV lane during rush hour ay malinis sa kahit na anong obstruction,"" ayon kay Asec. Celine Pialago, spokesperson, MMDA.  Pati bangketa sa tapat ng parking spaces, sinusukat na rin ng MMDA bilang paghihigpit sa clearing operations. Ginigiba din ang mga sementado nang obstruction. --","Nahatak man ang sasakyan ng kaniyang misis, naging pakonsuwelo naman kay mister ang pagkakataon na makapag-selfie kasama ang opisyal ng Metropolitan Manila Development Authority (MMDA) na nagsasagawa ng clearing operations sa mga kalsada-- si Bong Nebrija.","Agosto 10, 2018 10:23pm GMT+08:00",https://www.gmanetwork.com/news/balitambayan/balita/663730/sasakyan-ni-misis-nahatak-ng-mmda-ang-sasakyan-mister-niya-nag-selfie-kay-nebrija/story/
"Anak umano ni Dinky Doo, dalawa pa, naaresto sa buy-bust op sa QC","Tatlong lalaki, kabilang ang anak umano ng aktor na si Dinky Doo, ang inaresto ng mga pulis nitong Biyernes ng gabi sa isang buy-bust operation sa Quezon City.  Inaresto ng mga operatiba ng Station Drug Enforcement Unit ng Quezon City Police District Station 4 sina Michael ""Kelo"" Clarion, umano'y anak ni Dinky Doo; Junard Salas; at Jerome ""Rom"" Lorenzo, ayon kay Superintendent Rossel Cejas, commander ng QCPD Station 4.  Sa ikinasang buy-bust operation sa Road 8, Barangay Pag-asa, nahulihan ang mga suspek ng 300 gramo ng marijuana na tinatayang may street value na P30,000.  Sa follow-up operation naman na ginawa sa inuupahang kuwarto ni Clarion, nadakip si Lorenzo at nasamsam ang 500 gramo ng marijuana na may estimated street value na P60,000.     3 kabilang ang anak umano ng isang komedyante, arestado sa operasyon kontra droga ng QCPD sa Rd 8 corner Brgy. Pag-asa, QC; 800 gramo ng hinihinalang marijuana na nagkakahalaga ng P95,000, nakumpiska        Nakuha rin sa mga suspek ang isang digital weighing scale, isang glass pipe na may marijuana, at marked money na P1,000 at P9,000.  Inamin naman ni Clarion na siya ay nagtutulak ng marijuana na kinukuha niya mula sa Kalinga.  Limang taon na rin daw siyang gumagamit ng marijuana.  Kakasuhan ang mga suspek ng paglabag sa Republic Act No. 9165 o ang Comprehensive Dangerous Drugs Act of 2002.","Tatlong lalaki, kabilang ang anak umano ng aktor na si Dinky Doo, ang inaresto ng mga pulis nitong Biyernes ng gabi sa isang buy-bust operation sa Quezon City.","Agosto 11, 2018 9:04am GMT+08:00",https://www.gmanetwork.com/news/balitambayan/balita/663763/anak-ni-dinky-doo-dalawa-pa-naaresto-sa-buy-bust-op-sa-qc/story/
TUCP: Huwag masyadong umasa sa mungkahing 14th month pay,"Isinusulong ngayon sa Senado ang panukalang batas na bigyan ng dagdag na bonus na 14th month pay ang mga manggagawa sa pribadong sektor. Pero ang isang grupo ng mga negosyante, nagbabala sa masamang epekto nito.    Sa ulat ni Maki Pulido sa GMA News ""24 oras"" nitong Biyernes, sinabing si Senate President Tito Sotto ang nagsusulong ng 14th month pay, na dagdag sa taunang 13th month pay na natatanggap ng mga manggagawa alinsunod sa itinatakda ng batas.  Sa inihaing Senate bill No. 2 ni Sotto, nais niyang ibigay ang 14th month pay o isang buwan pang bonus para sa mga rank-and-file employee sa mga pribadong kumpanya.  Ang manikuristang si Geralyn Musico na nagtatrabaho sa isang salon, sinabing malaking tulong sa kaniya kung maisasabatas ang dagdag na bonus.  ""Nakakatulong sa financial, gastusin sa bahay. Tapos 'pag ano mga magulang ko kailangan din nila ng pera, makakapagpadala ako,"" saad niya.  Pero para sa Philippine Chamber of Commerce and Industry, hindi magandang plano ang 14th month pay dahil ang higit nitong maapektuhan ay ang mga maliliit na negosyante.  Saad pa ng PCCI, may mga malalaking kompanya naman na nagbibigay na ng hanggang 15th month bonus pero kakaunti lang ito dahil mas marami umano ang mga micro and small business.  ""Tataas ang overhead nila kasi siyempre they start with two or three instead of hiring more they'll limit the number,"" sabi ni Bing Sibal-Limjoco, presidente ng PCCI.  Ang negosyante may-ari ng isang laundry shop, sinabing baka magbawas siya ng tauhan kung magiging batas ang pagbibigay ng 14 month pay.  ""'Yung rental pa lang di ko na kailangan i-elaborate how expensive it is. Hindi naman kami makataas ng rate kasi parang kabute nagsusulputan ang competitors,"" paliwanag ni Shieryl Salinas.  Ang Trade Union Congress of the Philippines, sinabing magiging malaking tulong ang dagdag-bonus sa mga manggagawa. Gayunman, pinayuhan niya ang mga kawani na 'wag ma-excite dahil malamang wala rin daw mangyayari sa naturang panukala.  ""Huwag munang masyadong umasa dito sa balitang ito,"" payo ni Alan Tanjusay ng TUCP. --","Isinusulong ngayon sa Senado ang panukalang batas na bigyan ng dagdag na bonus na 14th month pay ang mga manggagawa sa pribadong sektor. Pero ang isang grupo ng mga negosyante, nagbabala sa masamang epekto nito.","Agosto 10, 2018 10:57pm GMT+08:00",https://www.gmanetwork.com/news/balitambayan/balita/663733/tucp-huwag-masyadong-umasa-sa-mungkahing-14th-month-pay/story/
"MMDA constable, nabugbog ng nakaalitang grupo sa isang QC bar","Bugbog-sarado ang isang traffic constable ng MMDA nang pagtulungang gulpihin umano ng hindi bababa sa apat na tao sa isang KTV Bar malapit sa East Avenue, Quezon City noong Biyernes ng gabi.  Kuwento ni Mervinson Diaz, nag-iinuman sila ng dalawa pa niyang kapwa traffic-constable nang sila ay pagdiskitahan umano ng isa pang grupo ng mga nag-iinuman sa pinuntahan nilang KTV Bar.  ""Paglabas ko po bigla po akong sinapok ng dalawang hindi ko nakikilalang lalaki. Nagulat na lang ako pinalo ako ng bote. May dugo pa nga ako sa likod. Pati yung sa bibig ko may sumuntok,"" ayon kay Diaz.  Dagdag niya, may dumating pa umanong mga lalaki sakay ng tricycle at isang SUV at nakigulpi rin sa kanila.  Pahayag naman ni constable Rafael Matira, na kasama ni Diaz, ""So kami off-duty na po, sa isip namin gusto lang namin mag-relax. Inaawat po namin yung umano sa kaniya (Diaz) pero may dumating pa pong personnel na gumulpi at pumalo ng bote sa kaniya.""  Ayon naman ng isa pang kasamang constable na si Joseph Lladones, ""May biglang nagsalita: 'yun nga yung sa side, yan ang mga buwaya yan ang nanghuli sa amin'.""  Dumulog ang tatlo sa Quezon City Police District Station 10 para magreklamo.  Hindi nagtagal, dumating na rin sa presinto ang grupong nakabugbugan ng mga traffic constable.  Duguan din ang isa sa mga lalaking nakaaway nila na si Roel Castañeda.  Tumangging magpaunlak ng panayam si Castañeda.  Pero ayon sa kuwento ng kaniyang kaibigan na si Michael Carillo, na nakasaksi umano kung paano nagsimula ang gulo, ang grupo ng mga traffic constable ang naunang umatake.  Pahayag ni Carillo, ""Itong kasama ko lumapit dun sa tatlo na bumulong, 'di ko rin alam kung ano sinabi niya. Paglabas namin, bigla na lang sumunod yung tatlo, binanatan ito at saka itong isa na ito.""  Desidido naman ang kampo ni Castañeda na maghain ng kontra demanda laban sa mga traffic constable ng MMDA.  Isinalang na ang mga sangkot sa magkabilang paning sa inquest proceeding.  Sila ay pare-parehong pinosasan at dinala sa ospital para maisalalim sa medical examination.","Bugbog-sarado ang isang traffic constable ng MMDA nang pagtulungang gulpihin umano ng hindi bababa sa apat na tao sa isang KTV Bar malapit sa East Avenue, Quezon City noong Biyernes ng gabi.","Agosto 11, 2018 11:11am GMT+08:00",https://www.gmanetwork.com/news/balitambayan/balita/663772/mmda-constable-nabugbog-ng-nakaalitang-grupo-sa-isang-qc-bar/story/
"Pulis na nagpaputok ng baril sa Timog Ave., QC, arestado","Isang pulis ang inaresto ng mga kapwa niya pulis matapos umano itong magpaputok ng baril sa Boy Scout Circle sa kanto ng Timog Avenue at Tomas Morato, Quezon City nitong Biyernes ng gabi.  Nakilala ang suspek na si Police Senior Inspector Christopher Obrial na naaresto sa Kamuning Road malapit sa kanto ng Judge Jimenez Street, Quezon City.  Nagmumura pa at nakikipagsagutan pa ang suspek sa mga pulis nang siya ay arestuhin.  Halata ring wala sa ulirat ang suspek at hirap pang isakay sa loob ng police mobile unit.  Isang concerned citizen ang nagsumbong sa Quezon City Police District Station 10 sa umano'y pagpapaputok ng baril ng suspek.  Ayon kay Superintendent Benjamin Tremor, commander ng QCPD Station 10, base sa ID na nakuha sa SUV na sinakyan ng suspek, si Obrial ay nakatalaga sa Lungsod ng Pasig.  Nakuha rin mula sa loob ng nasabing sasakyan ang isang baril.  Nasamsam din nila sa lugar kung saan umano nagpaputok ng baril ang suspek ang isang basyo ng bala ng .45 pistola.  Lumalabas umano sa paunang pagsisiyasat ng QCPD na maaring may nabangga pa si Obrial na sasakyan sa Timog Avenue.  Hanggang makarating ng presinto, halos lupaypay ang suspek at hirap pang makababa ng mobile.  Sinabi ni Tremor na nagsasagawa pa sila ng imbestigasyon sa insidente.  Mahaharap din umano ang suspek sa mga reklamong kriminal tulad ng illegal discharge of firearm at damage to property, at administratibo.","Isang pulis ang inaresto ng mga kapwa niya pulis matapos umano itong magpaputok ng baril sa Boy Scout Circle sa kanto ng Timog Avenue at Tomas Morato, Quezon City nitong Biyernes ng gabi.","Agosto 11, 2018 11:04am GMT+08:00",https://www.gmanetwork.com/news/balitambayan/balita/663769/pulis-na-nagpaputok-ng-baril-sa-timog-ave-qc-arestado/story/
2 'holdaper' patay sa engkuwentro sa mga pulis-QC sa Novaliches,"Patay ang dalawang hinihinalang holdaper na umano'y nanlaban ng masukol ng mga pulis sa Novaliches, Quezon City madaling-araw nitong Sabado.  Sa inisyal na imbestigasyon ng mga pulis, nangyari ang engkuwentro malapit sa Susano Road sa Novaliches, at napatay ang dalawang hindi pa nakikilalang mga lalaki na umano'y nang-holdap ng magkasintahan sa may Quirino Highway.  Kuwento ng mga biktimang sina Kimberly Mae Valdez at Arvy Orbiso, tinutukan sila ng baril at hinoldap ng dalawang lalaking magkaangkas sa motorsiklo.  ""Tiyempo naman na may dumaan na police mobile kaya nai-report po namin,"" pahayag ng isa sa mga biktima.  Nakuha mula sa mga napatay na mga suspek ang isang cellphone, P200 na cash, at dalawang baril --isang kalibre .38 at kal. 45 na pistola.  Paliwanag naman ni Superintendent Rossel Cejas, commander ng Quezon City Police District Station 4, ang mga suspek ang unang nagpaputok at gumanti lamang ang mga pulis.  Patuloy pang inaalam ang pagkakakilanlan ng mga hinihinalang holdaper.","Patay ang dalawang hinihinalang holdaper na umano'y nanlaban ng masukol ng mga pulis sa Novaliches, Quezon City madaling-araw nitong Sabado.","Agosto 11, 2018 11:33am GMT+08:00",https://www.gmanetwork.com/news/balitambayan/balita/663774/2-holdaper-patay-sa-engkuwentro-sa-mga-pulis-qc-sa-novaliches/story/
"Buntis, halos napaanak habang lumilikas sa baha sa QC","Muntik nang napaanak ng wala sa oras ang isang buntis na inilikas mula sa isang binahang lugar sa Barangay Bagong Silangan sa Quezon City nitong weekend, ayon sa ulat ni James Agustin sa Unang Balita nitong Lunes.  Umabot sa ikalawang palapag ng bahay nina Virginia dela Peña ang baha kaya kinailangang ilikas sila ng kanyang pamilya at dalhin sa isang evacuation center.  ""Sumakit 'yung tiyan bigla. Akala ko manganganak na ako bigla nung pag-ano na, kasi hanggang hita na yung tubig paglabas namin,"" ani Virginia, na sa darating na Sabado pa nakatakdang manganak.  Kasama ni Dela Peña ang kanyang asawa at tatlong anak sa isang evacuation center, kasama ang ilang residente ng Diamond Ville at ibang kalapit na purok.  Mahigit 1,400 na pamilya ang inilikas sa 11 na evacuation center sa Barangay Bagong Silangan nitong Lunes ng umaga dahil sa bahang dulot ng sunod-sunod na pag-ulan dahil sa hanging Habagat.  ""Siguro po mga 20 to 30 na kabahayan ang talagang 'di na magagamit kasi una sa lahat, pinasok na ng tubig, pinasok na ng putik, pinasok na ng basura,"" ayon sa isang miyembro ng LGU. —","Muntik nang napaanak ng wala sa oras ang isang buntis na inilikas mula sa isang binahang lugar sa Barangay Bagong Silangan sa Quezon City nitong weekend, ayon sa ulat ni James Agustin sa Unang Balita nitong Lunes.","Agosto 13, 2018 2:25pm GMT+08:00",https://www.gmanetwork.com/news/balitambayan/balita/663950/buntis-halos-napaanak-habang-lumilikas-sa-baha-sa-qc/story/
61-anyos na babae sa QC nalunod nang tangayin ng baha,"Nalunod ang isang 61-anyos na babae matapos tangayin ng rumaragasang tubig-baha sa Quezon City hapon noong Sabado.    Sa ulat ng News TV Live nitong Linggo ng umaga, kinilala ang biktima na si Gloria Mendoza ng Sapang Kangkong, Old Balara, Quezon City.  Ayon sa mga awtoridad, tumawid umano ang biktima sa sapa sa kasagsagan ng malakas na ulan dakong alas-3 ng hapon nang tangayin siya ng baha.  Natagpuan ang kaniyang katawan sa Tierra Pura Subdivision, Barangay Culiat sa Tandang Sora, dakong alas-4 ng hapon.  Maghapong binayo ng malalakas na ulan ang Kamaynilaan noong Sabado at nagduolot ng mga pagbaha.",Nalunod ang isang 61-anyos na babae matapos tangayin ng rumaragasang tubig-baha sa Quezon City hapon noong Sabado.,"Agosto 12, 2018 12:01pm GMT+08:00",https://www.gmanetwork.com/news/balitambayan/balita/663846/61-anyos-na-babae-sa-qc-nalunod-nang-tangayin-ng-baha/story/
"20 opisyal ng AFP, sinibak ni Duterte dahil umano sa katiwalian","Sinibak ni Pangulong Rodrigo Duterte ang 20 opisyal ng Armed Forces of the Philippines dahil umano sa mga maanomalyang transaksyon sa V. Luna Medical Center, ayon sa Malacañang nitong Lunes.  Sinabi ni presidential spokesperson Harry Roque  na kabilang sa mga sinibak ni Duterte sina Armed Forces of the Philippines Health Service Command (AFPHSC) Commander Brigadier General Edwin Leo Torrelavega, at V. Luna Medical Center Commander Colonel Antonio Punzalan, chiefs of Management and Fiscal Office (MFO) at Logistics Office (OHC) ng AFPHSC.  Ayon kay Roque, sasailalim ang mga opisyal sa court martial proceedings ""without prejudice"" sa ginagawang imbestigasyon ng Deputy Ombudsman for the Military at iba pang ahensiya.  Sangkot umano ang mga opisyal ng militar sa mga maanomalyang transaksyon tulad ng mga ""ghost purchasing,"" pagbibiyak sa mga kontrata para malusutan ang proseso ng bidding at iba pa.  Ang isang ""ghost delivery"" umano ay nagkakahalaga ng P1.491 milyon, ayon kay Roque.  ""That's just one case. According to the chief of staff [General Carlito Galvez] and I had a conversation with him, [na ang halaga ay aabot sa] hundreds of millions of pesos,"" sabi ng tagapagsalita ng pangulo.  Paglilinaw ni Roque, ang umano'y ""institutional corruption"" sa nabanggit na ospital ay hindi nagsimula sa administrasyon ni Duterte, as ""apparently it has been going on for a very long period of time.""  ""He (Duterte) is ballistic because only recently he ordered that the sum of P50 million a month be released to V. Luna to make sure that V. Luna will have sufficient funds to cover all medical requirements of all members of the Armed Forces of the Philippines only to find out much of the funds may be going to pockets of corrupt officials of the Armed Forces,"" saad ni Roque.  Nabisto umano ang katiwalian sa tulong ng whistle-blower na naging daan para magsagawa ng imbestigasyon ang AFP at Presidential Anti-Corruption Commission.  ""The reports came in last Monday (August 6) which explains why he was very aggravated in talking about corruption in the last Cabinet meeting because there was the issue of both Nayong Pilipino and V. Luna, information which he just received concerning fraudulent activities in both agencies,"" sabi ni Roque.  Nitong nakaraang linggo, sinibak ni Duterte ang mga opisyal at miyembro ng board Nayong Pilipino Foundation dahil sa maanomalyang pagpasok umano sa kontrata sa isang Hong Kong-based developer na magtatayo ng casino resort.—","Sinibak ni Pangulong Rodrigo Duterte ang 20 opisyal ng Armed Forces of the Philippines dahil umano sa mga maanomalyang transaksyon sa V. Luna Medical Center, ayon sa Malacañang nitong Lunes.","Agosto 13, 2018 3:31pm GMT+08:00",https://www.gmanetwork.com/news/balitambayan/balita/663967/20-opisyal-ng-afp-sinibak-ni-duterte-dahil-umano-sa-katiwalian/story/
"Mga vendor sa Baclaran, nabulaga sa clearing operation ng MMDA kahit masama ang panahon","Muling nabulabog ang mga vendor sa Baclaran, Parañaque City nang nagsagawa na naman ng clearing operations ang Metro Manila Development Authority kahit masama ang panahon. Pati ang mga pasaway na tricycle driver, nahuli.    Sa ulat ni Mark Salazar sa GMA News TV ""Balitanghali"" nitong Lunes, isang tricycle driver ang nakasagasa sa motorsiklo ng MMDA enforcer nang tangkaing tumakas matapos sitahin sa Taft Avenue.  Nang imbestigahan ang driver, napag-alaman na walang rehistro ang kaniyang tricycle kaya hinila ang kaniyang sasakyan kahit nagmakaawa pa siya.  May iba pang mga tricycle ang hinila na ginagamit na pang-deliver dahil mga walang lisensiya at bawal din silang dumaan sa main road.  Sa loob ng Baclaran, kaniya-kaniya na namang hakot ng paninda ang mga vendor na sumakop sa mga bangketa at kalsada. Ang mga vendor na nakakariton, nagtakbuhan naman.  Dismayado si Bong Nebrija, operation chief ng clearing operation, dahil hindi natututo at nagbabalikan pa rin sa kanilang mga puwesto at maling gawain ang mga vendor kapag umaalis ang MMDA.  Nang makita naman ni Nebrija na maraming pasahero sa service road sa Roxas boulevard ang stranded at walang masakyan, inuna na muna nila ang kapakanan ng mga ito at  pinayagan ang mga pampasaherong sasakyan na ""yellow fiera"" na magterminal sa lugar para maisakay na ang mga tao.  Karaniwan umanong hindi nagpupunta sa lugar ang mga pampasaherong sasakyan dahil na rin sa clearing operation na ginagawa doon.--","Muling nabulabog ang mga vendor sa Baclaran, Parañaque City nang nagsagawa na naman ng clearing operations ang Metro Manila Development Authority kahit masama ang panahon. Pati ang mga pasaway na tricycle driver, nahuli.","Agosto 13, 2018 4:36pm GMT+08:00",https://www.gmanetwork.com/news/balitambayan/balita/663976/mga-vendor-sa-baclaran-nabulaga-sa-clearing-operation-ng-mmda-kahit-masama-ang-panahon/story/
"17-anyos na estudyante, hinampas ng kahoy sa ulo ng kapwa estudyante","Nagtamo ng sugat sa ulo ang isang 17-anyos na high school student sa Quezon City matapos umanong bugbugin ng apat na kabataan din.    Sa ulat ni Cesar Apolinario sa GMA News TV ""QRT"" nitong Lunes, sinabing ang mga guro sa Sauyo High School ang nagbigay ng paunang lunas sa tinamong sugat ng biktima na hinampas daw ng kahoy noong Biyernes ng hapon.  Nagpa-blotter na sa pulisya at sa barangay ang biktima at sinabing dalawa sa mga umatake sa kaniyang mga kaeskwela niya.  Saad ng biktima, ang kaibigan niya ang nakalaban ng grupo pero nadamay siya at siya inabangan.  Kaagad na tumakas ang apat na kabataang suspek na pinaghahanap na ngayon ng mga awtoridad.  Tumangging magbigay ng pahayag ang pamunuan ng paaralan pero pinapahanap na raw ang dalawang estudyanteng kasama umanong bumugbog sa biktima.  Inaalam naman ng barangay ang kinaroroonan ng dalawa pang suspek kung residente ito sa kanilang lugar.--",Nagtamo ng sugat sa ulo ang isang 17-anyos na high school student sa Quezon City matapos umanong bugbugin ng apat na kabataan din.,"Agosto 13, 2018 8:17pm GMT+08:00",https://www.gmanetwork.com/news/balitambayan/balita/664007/17-anyos-na-estudyante-hinampas-ng-kahoy-sa-ulo-ng-kapwa-estudyante/story/
"Mag-ama, 2 menor de edad arestado, P4M shabu nakumpiska","Arestado ang mag-ama pagkatapos makasa ang isang buy bust operation sa Dasmariñas, Cavite, ayon sa ulat ni James Agustin sa Unang Balita nitong Martes.  Sinisisi ni Paks Boncarao ang kanyang anak na si Anisah dahil nadamay daw siya sa umano'y ilegal na gawain ng kanyang anak.  ""Pati ako nadamay ninyo. Hindi ako nagtitinda. Araw-araw na pinagsasabihan ko kayo, hindi kayo nakikinig,"" sabi ni Boncarao.  Sinabihan ni Anisah ang mga opsiyal na walang kinalaman ang kanyang ama.  ""Huwag ninyo pong idamay, sir, 'yung Tatay ko. Hindi po naggaganyan 'yung Tatay ko. Sir, promise, sir,"" sabi ni Anisah.  Naaresto rin ang dalawang menor de edad na kinse at disisiyete anyos.  Nakuha sa mga naaresto ang mahigit 400 gramo ng umano'y shabu na nagkakahalaga ng mahigit P4 million at marked money na mahigit P4,000.  Walang inirekomendang piyansa sa mga kasong isinampa laban sa kanila.","Arestado ang mag-ama pagkatapos makasa ang isang buy bust operation sa Dasmariñas, Cavite, ayon sa ulat ni James Agustin sa Unang Balita nitong Martes.","Agosto 14, 2018 6:39am GMT+08:00",https://www.gmanetwork.com/news/balitambayan/balita/664049/mag-ama-2-menor-de-edad-arestado-p4m-shabu-nakumpiska/story/
"Mahigit P1M na halaga ng shabu, nasabat sa buy bust malapit sa Bacoor police station","Aabot sa mahigit P1 million ang halaga ng shabu na nakumpiska ng mga awtoridad mula sa tatlong suspek sa Bacoor, Cavite.  Ayon sa ulat ni John Consulta sa ""24 Oras"" nitong Martes, naganap ang bentahan ilang metro lang ang layo sa police station ng Bacoor habang umiiral ang state of calamity sa buong lungsod.  Ayon sa hepe ng Bacoor police, alam daw ng mga suspek na busy ang kapulisan ngayong nasa ilalim ng state of calamity an Bacoor.  ""Nabigla kami bakit sinabi nilang doon malapit sa police station ang bentahan. Isa 'yun do'n sa modus nila para hindi mahalata agad, sabihin natin na ma-cover sila sa pagbenta ng shabu,"" kwento ni Superindendent Vic Cabatingan.  Sa video, mabilis na inaresto sina Vergilio de Mesa, Ronel Exequiel at Jackylyn Yosa nang makipagtransaksyon ang mga ito sa mga pulis na nagpanggap bilang mga buyer.  Hindi na naitanggi ng mga suspek ang krimen.  Nagsasagawa ng follow-up operation ang Bacoor police para makuha ang iba pang kasamahan ng grupo.  Nagmula raw umano sa New Bilibid Prison ang komunikasyon para ikasa ang buy bust operation.  ""Tuloy-tuloy ang koorsinasyon namin sa Bilibid para mapigilan ang kontak ng ibang grupo na involved sa trading ng shabu,"" ayon kay Region 4A regional director Police Chief Superindendent Edward Carranza.","Aabot sa mahigit P1 million ang halaga ng shabu na nakumpiska ng mga awtoridad mula sa tatlong suspek sa Bacoor, Cavite.","Hulyo 24, 2018 10:30pm GMT+08:00",https://www.gmanetwork.com/news/balitambayan/balita/661689/mahigit-p1m-na-halaga-ng-shabu-nasabat-sa-buy-bust-malapit-sa-bacoor-police-station/story/
"BOC chief Lapeña, sinabing negatibo sa marka ng droga ang mga magnetic lifters sa Cavite","Taliwas sa paniwala ng Philippine Drug Enforcement Agency (PDEA), sinabi ni Customs Commissioner Isidro Lapeña na negatibo sa marka ng droga ang apat na magnetic lifters na nakita sa Cavite na hinihinalang pinagtaguan ng isang toneladang shabu na aabot ang halaga sa P6.8 bilyon.  Ginawa ni Lapeña ang pahayag sa isinagawang pagdinig ng House Committee on Dangerous Drugs, na pinamumunuan ni Surigao del Norte Rep. Robert Ace Barbers nitong Martes.  Una rito, sinabi ng PDEA na positibong pinaglagyan ng droga ang mga magnetic lifter dahil sa naging reaksyon ng kanilang K-9 [aso] nang ipaamoy ang mga nakapuslit na kargamento na nakita sa isang bodega sa General Mariano Alvarez, Cavite.  Pero sabi ni Lapeña sa komite, nagsagawa ng pagsusuri at pag-analisa ang BoC, mga tauhan mula sa Philippine National Police at PDEA, sa mga magnetic lifter at pati na sa lugar kung saan nakita ang mga ito.  Anang opisyal, negatibo sa droga ang naging resulta kaya wala umanong basehan ang hinala na may isang tonelada ng droga ang posibleng kumakalat ngayon sa merkado.  ""Based on the result of the laboratory analysis both from PDEA and the PNP, the four magnetic lifters have no presence of dangerous drugs,"" saad niya.  Sa kabila nito, nanindigan si Atty. Ruel Lasala ng PDEA, na pinaglagyan ng droga ang mga magnetic lifter dahil naamoy ito ng kanilang mga aso.  Bukod dito, sinabi ni Lasala na ang address ng consignee para sa shipment na nakita sa Cavite ay pareho sa consignee kung saan nakita ang nasa 500 kilo ng shabu na nakasilid din sa magnetic lifter na nagkakahalaga ng P4.3 bilyon na naiwan sa Manila International Container Port (MICP).  Nakita ang mga droga sa MICP ilang araw bago makita ang mga magnetic lifter na walang laman sa Cavite.  ""All indicators point to the situation na droga 'yung laman ng metallic lifters,"" sabi ni Lasala.  Idinagdag naman ni Director Adrian Albarino ng PDEA ang kargamento na nakita sa MICP at nakita sa Cavite ay magkaugnay dahil sa kanilang bill of lading, ang dokumento na nagsasaad ng uri, bilang at destinasyon ng produkto.  ""It was indicated doon sa Vecaba Trading [International] yung warehouse, yung address ng consignee nila as the same, doon sa GMA, Cavite,"" aniya.  Ayon kay Lapeña, dapat na tamang impormasyon ang kanilang ibibigay sa publiko kaugnay sa insidente.  ""As government authorities, we have to be prudent in providing unverified information to the general public to allay further fear or confusion,"" paalala niya.  Bukod sa Kamara, nagsasagawa rin ng hiwalay na imbestigasyon sa naturang usapin ang Presidential Anti-Corruption Commission at National Bureau of Investigation.—","Taliwas sa paniwala ng Philippine Drug Enforcement Agency (PDEA), sinabi ni Customs Commissioner Isidro Lapeña na negatibo sa marka ng droga ang apat na magnetic lifters na nakita sa Cavite na hinihinalang pinagtaguan ng isang toneladang shabu na aabot ang halaga sa P6.8 bilyon.","Agosto 14, 2018 4:25pm GMT+08:00",https://www.gmanetwork.com/news/balitambayan/balita/664112/boc-chief-lapena-sinabing-negatibo-sa-marka-ng-droga-ang-mga-magnetic-lifters-sa-cavite/story/
"Pulis na nakamotorsiklo, patay matapos barilin sa likod ng salaring nakamotorsiklo rin","Bumagsak sa kalsada at nasawi isang pulis na sakay ng kaniyang motorsiklo nang paputukan siya mula sa likuran ng salarin na nakamotorsiklo rin sa Sampaloc, Maynila.    Sa ulat ni JP Soriano sa GMA News ""Saksi"" nitong Martes, kinilala ang biktima na si Police Officer 2 Joel Padrejuan, 35-anyos, miyembro ng anti-crime unit ng Manila Police District Station 4.  Kabilang umano sa ino-operate ng biktima ang mga may kinalaman sa ilegal na pasugalan at droga.  Sa CCTV, nakunan si Padrejuan na sakay ng kaniyang motorsiklo nitong Martes ng hapon at binabagtas ang kahabaan ng G. Tuazon St. sa Sampaloc nang sundan siya ng salarin na nakamotorsiklo rin.  Galing umano sa isang fastfood ang biktima at pabalik na sa kanilang bahay nang bigla siyang barilin mula sa likuran ng salarin.  Ayon sa pulisya, kaagad namatay si Padrejuan matapos magtamo ng mga tama ng bala mula sa kalibre .45 na baril.  Isang residente rin ang nadaplisan ng bala pero ligtas na.  Ayon sa mga kaanak, walang nabanggit sa kanilang si Padrejuan na banta sa kaniyang buhay.  Inilarawan nila ito na mabait na anak at nag-aalaga sa inang may sakit ang.  Nanawagan sila sa gobyerno na mabigyan ng hustisya ang biktima.--","Bumagsak sa kalsada at nasawi isang pulis na sakay ng kaniyang motorsiklo nang paputukan siya mula sa likuran ng salarin na nakamotorsiklo rin sa Sampaloc, Maynila.","Hulyo 24, 2018 11:52pm GMT+08:00",https://www.gmanetwork.com/news/balitambayan/balita/661698/pulis-na-nakamotorsiklo-patay-matapos-barilin-sa-likod-ng-salaring-nakamotorsiklo-rin/story/
"2 construction workers sa QC, huli sa aktong bumabatak ng shabu","Arestado ang dalawang lalaki matapos maaktuhang bumabatak ng shabu sa isang construction site sa 9th Avenue sa Brgy. Socorro, Quezon City, nitong madaling araw ng Martes.  Nakilala ang mga suspek na sina Keith Batacolin at Jeffrey Osila, kapwa construction worker.  2 construction worker, arestado nang maaktuhang bumabatak ng shabu sa Cubao Quezon City. Buong detalye sa  !     Ayon kay Inspector Elmer Rabano ng Cubao Police Station, nagsasagawa sila ng Opan Galugad nang may lumapit na concerned citizen at nag-report na may gumagamit ng shabu sa kanilang lugar.  Pagpasok ng mga pulis ay naabutan ang tatlong lalaki pero nakatakbo ang isa.  Aminado naman ang mga suspek na gumagamit sila ng shabu matapos matukso.  Binili nila ang P300 halaga ng iligal na droga sa isang lalaki na hindi nila mapangalanan.  Nakuha sa mga suspek ang dalawang sachets ng umano’y shabu at drug paraphernalia tulad ng aluminum foil at lighter.  Mahaharap ang dalawa sa kasong paglabag sa Comprehensive Dangerous Drugs Act of 2002. —","Arestado ang dalawang lalaki matapos maaktuhang bumabatak ng shabu sa isang construction site sa 9th Avenue sa Brgy. Socorro, Quezon City, nitong madaling araw ng Martes.","Hulyo 25, 2018 7:03am GMT+08:00",https://www.gmanetwork.com/news/balitambayan/balita/661723/2-construction-workers-sa-qc-huli-sa-aktong-bumabatak-ng-shabu/story/
"Hinihinalang holdaper sa Pasay, patay matapos raw manlaban","Napatay ang isang lalaking hinihinalang holdaper matapos niyang makaengkuwentro ang mga pulis sa Lungsod ng Pasay nitong Miyerkoles ng umaga.  Sa ulat ni Bam Alegre sa Balitanghali, kinilala ang napatay na lalaki na si Nonoy Torres, 30.  Ayon sa pulisya, may mga biktima si Torres na dumulog sa kanila kaya isinagawa ang operasyon laban sa kaniya.  ""Nung nakatigil 'tong mga mobile natin na-identify ng biktima itong tricycle atsaka 'yung taong humoldap sa kanya... Ang ginawa nitong kapulisan, pinatitigil itong tricycle. Instead na tumigil nung ma-corner dito sa Laurin Street, pinaputukan itong pulis natin at because of that nagkaroon ng trade of shots at na-neutralize nga itong holdaper,"" kuwento ni Senior Superintendent Noel Flores, hepe ng Pasay City police.  Iginiit naman ng kapatid ni Torres na hindi sangkot sa holdapan ang lalaki.  ""Hindi po, mabait po 'yan. Wala pong alam sa holdapan 'yan. Nakulong po 'yan dahil nakapagsaksak,"" sabi ni Erwin Torres.  Subalit, ayon sa pulisya, notoryus daw si Torres at may iniimbestigahan na silang persons of interest na marahil ay kasabwat niya.",Napatay ang isang lalaking hinihinalang holdaper matapos niyang makaengkuwentro ang mga pulis sa Lungsod ng Pasay nitong Miyerkoles ng umaga.,"Hulyo 25, 2018 4:04pm GMT+08:00",https://www.gmanetwork.com/news/balitambayan/balita/661787/hinihinalang-holdaper-sa-pasay-patay-matapos-raw-manlaban/story/
Menor de edad kabilang sa nadakip sa buy-bust sa theme park sa Pampanga,"Isang menor de edad ang kasama sa apat na drug suspects na nadakip sa isang buy-bust operation sa parking lot ng theme park sa San Fernando, Pampanga.  Iniulat ni Bam Alegre sa Unang Balita nitong Miyerkules na kasama ang 17-taong-gulang na lalaki sa mga umano'y miyembro ng notorious na drug group na si Abdilah Omar, Amunadir Omer, at Marian Baltao.  Bultu-bultong plastic na naglalaman ng hinihinalang shabu ang nahanap mula sa mga suspek na hindi na nagbigay ng pahayag.  Tinatayang P1 milyon ang halaga ng mga nasamsam na hinihinalang droga.  Habang mahaharap ang tatlong suspek sa reklamong paglabag ng Comprehensive Dangerous Drugs Act, napunta naman sa kustodiya ng Department of Social Welfare and Development ang menor de edad.","Isang menor de edad ang kasama sa apat na drug suspects na nadakip sa isang buy-bust operation sa parking lot ng theme park sa San Fernando, Pampanga.","Hulyo 25, 2018 12:06pm GMT+08:00",https://www.gmanetwork.com/news/balitambayan/balita/661744/menor-de-edad-kabilang-sa-nadakip-sa-buy-bust-sa-theme-park-sa-pampanga/story/
"Dalawang umano'y tulak ng droga, patay sa engkwentro sa Makati","Napatay sa follow-up operation ng Makati Police ang dalawang umano'y tulak ng droga sa Laperal Compound, Barangay Guadalupe Viejo, Makati City Martes ng gabi, ayon sa ulat ni Vonne Aquino nitong Miyerkules.  Sinabi ni Makati City Police chief Senior Superintendent Roger Simon sa ulat sa Balitanghali na nahanapan ang mga suspek ng pitong sachet ng hinihinalang shabu at baril matapos ang engkwentrong ikinamatay ng mga ito.  ""Upon approaching itong dalawa na alleged source niya, nakita niyo naman may nakuha tayong mga baril, bala, mga shabu, and other paraphernalias,"" sabi ni Simon.  Ininguso ng suspek na si Ariel Ronquillo Quinagan ang dalawa bilang kanyang mga supplier nang mahanapan siya ng ilegal na droga ng Makati Police na nakatimbog sa kanya.  Hindi pa lam ng pulis ang pagkakakilanlan ng dalawang suspek dahil hindi raw taga-Barangay Guadalupe Viejo ang dalawa.  Mahaharap naman sa kasong paglabag ng Republic Act 9165 o Comprehensive Dangerous Drugs Act of 2002 si Quinagan.","Napatay sa follow-up operation ng Makati Police ang dalawang umano'y tulak ng droga sa Laperal Compound, Barangay Guadalupe Viejo, Makati City Martes ng gabi, ayon sa ulat ni Vonne Aquino nitong Miyerkules.","Hulyo 25, 2018 12:47pm GMT+08:00",https://www.gmanetwork.com/news/balitambayan/balita/661750/dalawang-umano-y-tulak-ng-droga-patay-sa-engkwentro-sa-makati/story/
"Bangkay ng lalaki, natagpuan sa liblib na bahagi ng Caloocan","Isang bangkay ng lalaki ang natagpuan sa Libis Extension, lungsod ng Caloocan nitong Martes ng gabi na unang inakala ng nakakita na basura lang.    Ayon sa ulat ni Victoria Tulad sa GMA News TV ""Balitanghali"" nitong Miyerkoles, hindi pa alam ang pagkakakilanlan ng biktima na tinatayang nasa edad 24 hanggang 30.  Isang motorista na napadaan sa lugar ang nagtungo umano sa pamunuan ng Barangay 161 kaugnay sa nakitang bangkay na inakalang basura.  ""May dumaan na isang kotse, ang sabi taga-NBI daw siya eh nagkataon lang na dumaan akala nung may sasakyan basura. Nakita niya may paa kaya nireport doon sa amin,"" sabi ni Rizalito Cruz, opisyal ng baranggay.  ""Hindi siya kilala eh. Parang hindi taga rito. Hindi ko lang alam sa ibang barangay,"" dagdag ni Cruz.  Palaisipan daw sa pulisya kung paano pinatay ang lalaki dahil walang nakitang tama ng bala ng baril sa katawan nito.  Maliit na sugat sa baba at mga gasgas lamang sa katawan ang nakita nila sa biktima.  Narekober daw sa bangkay ng lalaki ang isang sachet ng hinihinalang shabu.  Tumanggi ang pulisya na magbigay pa ng pahayag ukol sa insidente. --","Isang bangkay ng lalaki ang natagpuan sa Libis Extension, lungsod ng Caloocan nitong Martes ng gabi na unang inakala ng nakakita na basura lang.","Hulyo 25, 2018 5:43pm GMT+08:00",https://www.gmanetwork.com/news/balitambayan/balita/661808/inakalang-basura-bangkay-ng-lalaki-natagpuan-sa-liblib-na-bahagi-ng-caloocan/story/
"Cellphone ng may-ari ng laundry shop, tinangay ng salisi","Nahuli-cam ang walang hirap na pagtangay ng isang lalaki sa cellphone ng may-ari ng isang laundry shop sa Sta. Mesa, Maynila.    Sa ulat ni Emil Sumangil sa GMA News TV ""Balitanghali"" nitong Miyerkoles, makikitang abala ang may-ari ng laundry shop sa kaniyang computer sa Sampaloc nang pumasok ang salarin.  Dumiretso lang ang salarin sa kaha ng shop at mabilis na kinuha ang cellphone na nasa itaas ng mesa at saka umalis kasama ang isa pang lalaki.  Nangyari ang insidente kahit nandoon ang may-ari ng cellphone pero nakatutok ang atensyon sa computer.  Ayon sa pulisya, nasangkot na ang suspek sa mga insidente ng akyat-bahay at nakawan.  Hinala ng ama ng biktima, maaaring pinag-aralan ng kawatan ang galaw ng kaniyang anak. Desidido rin siyang kasuhan ang suspek na patuloy na pinaghahanap.--","Nahuli-cam ang walang hirap na pagtangay ng isang lalaki sa cellphone ng may-ari ng isang laundry shop sa Sta. Mesa, Maynila.","Hulyo 25, 2018 6:12pm GMT+08:00",https://www.gmanetwork.com/news/balitambayan/balita/661816/cellphone-ng-may-ari-ng-laundry-shop-tinangay-ng-salisi/story/
"Most wanted sa Liliw dahil sa mga panggagahasa, arestado sa Calamba","Naaresto sa Calamba, Laguna ang isang farm technician na No. 1 most wanted sa bayan ng Liliw dahil sa patong-patong na reklamong rape, kabilang dito ang paghalay niya sa isang 11-anyos na babae.  Sa ulat ni John Consulta sa 24 Oras nitong Miyerkoles, kinilala si Junie Apurado na wanted dahil sa five counts of rape, two counts of rape with sexual assault at one count of acts of laciviousness  Ayon sa mga awtoridad, nadakip ang suspek matapos itong makipagkita sa mga operatibang nagkunwaring magtatayo ng farm at kukunin siya bilang technician.  Ilang linggong tinrabaho ng Liliw police ang pagtutugis kay Apurado na nakapagtago raw sa Zambales, Tarlac at Mindoro.  ""Masyadong madulas ang suspek. Palipat-lipat ng lugar,"" ayon kay Police Chief Inspector Raymund Osea, hepe ng Liliw police.  Sa video, natikman ni Apurado ang galit ng isa sa kanyang mga biktima.  Dalawang taon daw siyang inabuso ng suspek noong siya ay 11-anyos tuwing umaalis ang kanyang magulang sa pinagtatrabauhang farm.  Mariin namang itinanggi ng suspek ang paratang: ""Wala pong rape na nagyari at wala pong tutukan ng kutsilyo.""  Inimbitang ng Laguna police na magtungo sa presinto ang iba pang maaring naging biktima ni Apurado para makapaghain ng reklamo.  Ang mensahe ni Laguna PPO provincial director Senior Superintendent Kirby John Kraft: ""Hinihikayat namin ang mamamayan na magbigay sa amin ng impormasyon at ito'y tatrabauhin namin sa abot ng aming makakaya.""","Naaresto sa Calamba, Laguna ang isang farm technician na No. 1 most wanted sa bayan ng Liliw dahil sa patong-patong na reklamong rape, kabilang dito ang paghalay niya sa isang 11-anyos na babae.","Hulyo 25, 2018 10:12pm GMT+08:00",https://www.gmanetwork.com/news/balitambayan/balita/661844/most-wanted-sa-liliw-dahil-sa-mga-panggagahasa-arestado-sa-calamba/story/
"Charter change, prayoridad sa Kamara pero hindi sa Senado","Inihayag ni Speaker Gloria Macapagal-Arroyo nitong Miyerkoles na mananatiling prayoridad ng Kamara de Representantes ang pag-amyenda sa Saligang Batas. Gayunman, sinabi ni Senate President Tito Sotto malabo itong mangyari sa ngayon dahil hindi ito kasama sa mga prayoridad ng Senado.  Bago umupo si Arroyo bilang bagong lider ng Kamara nitong Lunes kapalit ni Representative Pantaleon Alvarez, isinusulong ng kapulungan ang pagpapatawag ng constituent assembly para amyendahan ang 1987 Constitution.  ""It's a priority of course but right now we're also done with the House resolution to call a constituent assembly,"" sabi ni Arroyo nang makapanayam ng mga mamamahayag nitong Miyerkoles.  Ang tinutukoy ni Arroyo ay ang House Concurrent Resolution No. 9, na inaprubahan ng mga kongresista noong Enero para sa pagpapatawag ng constituent assembly.  ""So it requires two Houses so the ball is in the Senate,"" sabi ng bagong Speaker.  Sa hiwalay na panayam ng mga mamahayag, sinabi ni Sotto na maliit ang tiyansa na mangyari ngayon ang Cha-cha dahil hindi ito kasama sa mga prayoridad na nais tutukan ng mga senador.  “Let me say that perhaps the chances are very slim,” ayon sa lider ng Senado.  Dagdag niya, hiniling niya sa mga senador na isumite ang tatlong panukalang batas na nais nilang bigyan prayoridad at wala umanong nagsumite tungkol sa Charter change.  “We have asked the members of the Senate to submit a maximum of three priority bills so that we may be able to consult them on the legislative agenda and sit down with the House and the executive department to keep it together,” paliwanag ni Sotto.  “None of the submissions contained Cha-cha. You take it from that,” pagdiin niya.  Sinabi naman ni Senate Majority Leader Juan Miguel Zubiri na ipauubaya nila sa Committee on Constitutional Amendments and Revision of Codes, na pinamumunuan ni Senador Francis Pangilinan, ang pagdinig tungkol sa Cha-cha.—","Inihayag ni Speaker Gloria Macapagal-Arroyo nitong Miyerkoles na mananatiling prayoridad ng Kamara de Representantes ang pag-amyenda sa Saligang Batas. Gayunman, sinabi ni Senate President Tito Sotto malabo itong mangyari sa ngayon dahil hindi ito kasama sa mga prayoridad ng Senado.","Hulyo 25, 2018 11:52pm GMT+08:00",https://www.gmanetwork.com/news/balitambayan/balita/661854/charter-change-prayoridad-sa-kamara-pero-hindi-sa-senado/story/
4 sa 6 na nambugbog sa Pandacan nahuli dahil sa kuha ng CCTV,"Nahuli na ang apat sa anim na nangbugbog at nanaksak sa isang biktima sa Pandacan, Maynila noong Lunes.  Ayon sa ulat sa Unang Balita nitong Huwebes, naaresto ang apat sa mga suspek dahil na rin na kuha ng CCTV sa pinangyarihan ng krimen noong Lunes.  Sa CCTV, makikitang tila balisang naglalakad ang biktima madaling-araw noong Lunes sa tapat ng ng isang sari-sari store sa Delas Alas Street sa Pandacan, nang bigla itong kinuyog ng anim na lalaki.  Bugbog-sarado ang biktima, batay na rin sa kuha ng CCTV ng Barangay 866, Zone 95.  Umalis ang dalawang suspek sakay ng motorsiklo habang patuloy ang pambubugbog ng apat na natitirang suspek.  Kahit nakadapa na ang biktima binalikan pa ito at tuloy ang pangbubugbog sa kaniya.  Ngunit sa kuha ng isa pang CCTV makikitang pinagsasaksak pa ang biktima hanggang sa mapahiga ito sa kalsada.  Tumawag ng barangay tanod ang nakasaksing tricycle driver upang humingi ng saklolo.  Nang dumating sa lugar, nailang pa umano ang rumespondeng barangay officials dahil parang may dinukot sa likuran ang isang suspek.  Naaresto ang apat sa mga suspek matapos matunton ang mga ito dahil sa CCTV. Kinilala ang apat sa sina Biejay Odullada, Michael Asuncion, Mack Alain Dumalanta, at Marvin Panganiban.  Ayaw magbigay ng komento ang apat na nahuli.  Ayon sa biktima, pauwi na umano siya galing sa bahay ng kaibingan nang bigla siyang bugbugin ng mga suspek, at tila nakursunadahan siya.  Nakakulong na ang mga suspek sa Pandacan Police Station habang pinaghahanap ang iba pa.  Nakuha umano sa biktima ang kaniyang cellphone at 6P,000 cash.  Nahaharap ang apat sa reklamong physical injury at robbery.","Nahuli na ang apat sa anim na nangbugbog at nanaksak sa isang biktima sa Pandacan, Maynila noong Lunes.","Hulyo 26, 2018 8:38am GMT+08:00",https://www.gmanetwork.com/news/balitambayan/balita/661872/4-sa-6-na-nambugbog-sa-pandacan-nahuli-dahil-sa-kuha-ng-cctv/story/
Kalalaya lamang na 'drug pusher' arestado sa Valenzuela drug bust,"Balik-kulungan ang isang tulak ng shabu sa Valenzuela matapos umanong mabilhan ng droga sa isang buy-bust operation noong Miyerkoles ng gabi.  Muling nahuli ang suspek na kinilalang si Joseph Laganina nang magsagawa ng drug bust ang mga pulis-Valenzuela sa Barangay Karuhatan.  Tinatayang P30,000 halaga ng hinihinalang shabu ang nasamsam mula sa suspek, ayon sa ulat ng Unang Balita nitong Huwebes.  Narekober mula sa suspek ang P3,000 na buy-bust money at mga drug paraphernalia.  ""May mga information kami na may alyas Boy na nagbabagsak ng shabu dito sa Barangay ng Karuhatan. Kumukuha rin umano ang suspek ng suplay dun sa Libis at dun sa Marulas nagbabagsak din siya,"" pahayag ni Police Senior Inspector Albert Juanillo, commander ng PCP 9 ng Valenzuela.  Pero todo tanggi ang suspek sa alegasyon. ""Hindi po sa akin yan. Wala po talaga, pahayag ng suspek habang umiiyak.  Hinihintay lang daw niya sa kalsada ang isang kaibigan upang makipag-inuman nang bigla siyang damputin ng mga pulis.  Iginiit niyang tanging ang passport lamang daw niya ang nakuha ng mga pulis nang damputin siya.  Kalalaya lamang ni Laganina noong Marso matapos makulong nang halos dalawang taon nang dahil din sa iligal na droga.  Giit niya, ""Waka rin po akong kasalanan noon, itinuro lamang po ako.""",Balik-kulungan ang isang tulak ng shabu sa Valenzuela matapos umanong mabilhan ng droga sa isang buy-bust operation noong Miyerkoles ng gabi.,"Hulyo 26, 2018 9:06am GMT+08:00",https://www.gmanetwork.com/news/balitambayan/balita/661875/kalalaya-lamang-na-drug-pusher-arestado-sa-valenzuela-drug-bust/story/
"Pulis na nanampal ng bus driver, sumuko na","Sumuko na ang pulis na nakitang nanampal ng bus driver sa isang video na nag-viral sa social media, ayon sa ulat ni Sam Nielsen sa Dobol B sa News TV nitong Huwebes.  Nasa kustodiya na ng Parañaque Police si SPO1 Edmar Costo, isang bagong opisyal at patroller ng PCP 1, na boluntaryong sumuko nang pinatawag ng kanyang himpilan.     FLASH: Pulis na nanampal ng bus driver na nag-viral sa social media, sumuko na sa NCRPO. | via        Kita sa video ang pananampal ni Costo kay Joel Mametis, driver ng Valisno Express Bus na may plate number TXV220, habang kinukuha ni Costo ang lisensya nito.  Nangyari ang insidente noong alas-singko y medya ng Miyerkules sa Roxas Boulevard sa may Baclaran, kung saan nagmamando ng trapik si Costo nang masita niya si Mametis sa pagbubuhol umano nito ng trapik.  Habang nagmamatigas daw ang tsuper, tumatawa pa raw ito at nagsambit daw ng masasakit na salita kay Costo habang sinabihan si Mametis ng kanyang kundoktor na bigyan na lamang ang pulis ng P100.  Mismong sa harap ni Southern Police District (SPD) Chief Superintendent Tomas Apolinario Jr. at National Capital Region Police Office (NCRPO) Chief Superintendent Guillermo Eleazar sinabi ni Costo na binigay daw ni Mametis ang lisensya na may lukot na pera.  Hindi na raw nakapagtimpi si Costo sa puntong ito at sinampal na niya si Mametis gamit ang lisensya nito.  Tinanggal na si Costo sa kanyang posisyon habang naghahandang sampahan siya ng kasong simple misconduct at slight physical injury ni Mametis.","Sumuko na ang pulis na nakitang nanampal ng bus driver sa isang video na nag-viral sa social media, ayon sa ulat ni Sam Nielsen sa Dobol B sa News TV nitong Huwebes.","Hulyo 26, 2018 11:33am GMT+08:00",https://www.gmanetwork.com/news/balitambayan/balita/661889/pulis-na-nanampal-ng-bus-driver-sumuko-na/story/
"Pulis, huli sa viral video na nanampal ng bus driver sa Baclaran, Parañaque","Viral ngayon ang isang video ng police traffic enforcer na nanampal ng bus driver sa Baclaran, Parañaque.  Ayon sa uploader ng video, pinara ang sinasakyan nila matapos sitahin ang drayber sa paglabag sa ""closed door"" policy.  Habang nasa Baclaran, isinara daw ng drayber ang pinto sa harapan ng bus ngunit nakalimutang isara ang sa likuran.  Nang akyatin ng pulis para kumpiskahin ang lisensya, nakiusap ang drayber - pati na rin ang konduktor - kung maaaring pagbigyan na sila dahil hindi naman nila sinasadya ang nangyari.  Imbis na kausapin ng maayos, itinulak at sinampal ng pulis ang drayber bago ito bumaba ng bus.  Ayon sa uploader, ipinasa lamang sa kanya ang video ng mismong kumuha nito.","Viral ngayon ang isang video ng police traffic enforcer na nanampal ng bus driver sa Baclaran, Parañaque.","Hulyo 26, 2018 12:01pm GMT+08:00",https://www.gmanetwork.com/news/balitambayan/balita/661892/pulis-huli-sa-viral-video-na-nanampal-ng-bus-driver-sa-baclaran-paranaque/story/
"Palasyo, itinangging isinugod sa ospital si Duterte","Itinanggi ng Malacañang nitong Huwebes na dinala sa ospital si Pangulong Rodrigo Duterte.  “There is no truth [to it]. It is tsismis. It is fake news. The President is fine. Although he went to have a regular checkup the night before the SONA [State of the Nation Address] he has not been to any medical facility since,” sabi ni presidential spokesperson Harry Roque.  “It is in fact a crime to spread this kind of news. There is no truth to these rumors and he will in fact be here in Ipil to lead the celebration for Araw ng Ipil. So his appearance will belie all these false reports,” dagdag ng opisyal.  Inaasahan na dadalo si Duterte sa 69th Araw ng Ipil sa Zamboanga Sibugay sa Huwebes ng hapon.  Bibisita rin umano ang pangulo sa mga biktima ng sunog at mga sugatang sundalo sa Zamboanga City.  Dati nang iginiit ng Palasyo na maayos ang kalagayan ng kalusugan ng pangulo.--",Itinanggi ng Malacañang nitong Huwebes na dinala sa ospital si Pangulong Rodrigo Duterte.,"Hulyo 26, 2018 5:29pm GMT+08:00",https://www.gmanetwork.com/news/balitambayan/balita/661943/palasyo-itinangging-isinugod-sa-ospital-si-duterte/story/
"Mga suspek na sangkot umano sa serye ng robbery hold-up sa mga carwash shop sa Q.C., nadakip","Sa tulong ng GPS sa cellphone ng kanilang biktima, natunton at nadakip ng mga awtoridad ang grupong sangkot umano sa serye ng robbery hold-up sa mga carwash shop sa Quezon City.    Sa ulat ng GMA News TV ""Balita Pilipinas"" nitong Huwebes, sinabing isinagawa ng pinagsanib na puwersa ng QC Police District at PNP Regional Special Operations Unit ang pagsalakay sa kuta ng mga suspek sa Maynila kung saan lima ang nadakip.  Ayon kay NCRPO Chief Supt. Guillermo Eleazar, natunton ng mga awtoridad ang kinaroroonan ang mga suspek dahil sa GPS tracker ng cellphone na tinangay nila mula sa isang customer ng carwash shop.  Nakuha sa mula sa mga suspek ang isang bag na puno ng mga cellphone, baril at mga bala.  Dalawa pang kasamahan ng mga suspek ang tinutugis ng mga pulis. --","Sa tulong ng GPS sa cellphone ng kanilang biktima, natunton at nadakip ng mga awtoridad ang grupong sangkot umano sa serye ng robbery hold-up sa mga carwash shop sa Quezon City.","Hulyo 26, 2018 7:00pm GMT+08:00",https://www.gmanetwork.com/news/balitambayan/balita/661958/mga-suspek-na-sangkot-umano-sa-serye-ng-robbery-hold-up-sa-mga-carwash-shop-sa-q-c-nadakip/story/
"Bus driver na sinampal ng pulis, nagkuwento at itinangging nanuhol siya","Tinanggal na sa puwesto at mahaharap pa sa reklamo ang pulis na nakunan sa video na nanampal ng bus driver na kaniyang sinita sa Parañaque City.    Sa ulat ni Oscar Oida sa GMA News ""24 Oras"" nitong Huwebes, sinabing kaagad na ipinatawag ni NCRPO Chief Guilermo Eleazar ang pulis sa video na nakilalang si Police Officer 1 Edmar Costo.  Paliwanag ni Costo, nawala na siya sa sarili kaya nasaktan niya ang driver na si Joel Mametis, na umuuga-uga pa ang ngipin at namamaga ang pisngi dahil umano sa tinamong sampal.  Hinuli umano ni Costo si Mametis dahil sa paglabag sa ordinansang closed door policy. Nang hingin daw niya ang lisensya ng driver, ayaw daw itong ibigay at sinuhulan daw siya.  Pero itinanggi ito ni Mametis, ""Sino po makapagsuhol niyan eh nakaupo ho ako sa ano... 'di naman ako bumaba ng sasakyan ng bus. Saka ilang segundo rin ako blackout nu'ng tinamaan niya.""  Sabi pa ni Mametis, sasampahan niya ng kaso ang pulis at hindi siya magpapaareglo.  ""Tama na katarantaduhan mo, tama na 'yung pagsiga-sigaan niyo. May katapat din kayo,"" pahayag nito.  Dahil sa nangyari, balak daw pamunuan ng Southern Police District na ibalik ang kanilang anger management program para magabayan ang mga pulis na mabilis mag-init ang mga ulo. --",Tinanggal na sa puwesto at mahaharap pa sa reklamo ang pulis na nakunan sa video na nanampal ng bus driver na kaniyang sinita sa Parañaque City.,"Hulyo 26, 2018 11:53pm GMT+08:00",https://www.gmanetwork.com/news/balitambayan/balita/661986/bus-driver-na-sinampal-ng-pulis-nagkuwento-at-itinangging-nanuhol-siya/story/
"4 na mahistradong bumoto na patalsikin si Sereno, nominado sa pagka-chief justice","Apat na mahistrado na kabilang sa mga bumoto na patalsikin si Maria Lourdes Sereno bilang Punong Mahistrado ng Korte Suprema ang kasama sa listahan ng mga nominado sa nabakanteng puwesto sa kataas-taasang hukuman.  Kabilang umano sa mga tumanggap ng kanilang nominasyon bilang punong mahistrado si Associate Justice Teresita Leonardo-De Castro, na nakatakdang magretiro sa Oktubre.  Kinumpirma ng tatlong source, kabilang si Justice Secretary at Judicial and Bar Council (JBC) ex-officio member Menardo Guevarra, ang ginawang pagtanggap ni De Castro sa nominasyon.  Matatandaan na naging mainit ang sagutan nina Sereno at De Castro sa pagdinig ng SC sa quo warranto petition na inihain ni Solicitor General Jose Calida laban sa una.  Sa botong 8-6, inayunan ng mga mahistrado ang petisyon ni Calida na dahilan para mapatalsik si Sereno. ( :  )  Maliban kay De Castro, tinanggap din nina Associate Justices Lucas Bersamin, Diosdado Peralta, at Andres Reyes, Jr., ang kanilang nominasyon bilang punong mahistrado.  Bumoto rin sina Bersamin, Peralta at Reyes pabor sa petisyon ni Calida.  Pang-lima sa listahan ng mga kandidato sa nabakanteng puwesto ni Sereno si Davao del Norte Judge Virginia Tejano-Ang.  Nominado rin sa posisyon pero tumanggi sina Acting Chief Justice Antonio Carpio at si Associate Justice Marvic Leonen, na kapwa bumoto laban sa quo warranto petition.--",Apat na mahistrado na kabilang sa mga bumoto na patalsikin si Maria Lourdes Sereno bilang Punong Mahistrado ng Korte Suprema ang kasama sa listahan ng mga nominado sa nabakanteng puwesto sa kataas-taasang hukuman.,"Hulyo 26, 2018 10:11pm GMT+08:00",https://www.gmanetwork.com/news/balitambayan/balita/661979/4-na-mahistradong-bumoto-na-patalsikin-si-sereno-nominado-sa-pagka-chief-justice/story/
Babae patay sa pamamaril sa Taguig City,"Patay ang isang babae sa pamamaril sa Taguig City maaga nitong Biyernes at patuloy pang inaalam ng mga pulis ang motibo sa krimen.  Ayon sa ulat ni Sam Nielsen sa Dobol B sa News TV, sinabing nangyari ang pamamaril sa panulukan ng Road 10 at A. Reyes Street, Purok 3 ng Barangay Lower Bicutan sa lungsod ng Taguig.  Kinilala ang biktima na si Janet Diones, 39, at ang suspek na lalaki na kinilala lamang sa alyas ""Muds.""  Ayon sa paunang imbestigasyon ng mga pulis, nag-uusap lamang umano ang dalawa sa daan nang bigla na lamang barilin ng suspek ang biktima.  Kilala umano ang dalawa na sangkot sa iligal na droga sa nasabing barangay.  Samantala, isang babae rin ang binaril at napatay noong Huwebes ng gabi sa Hagonoy sa Taguig City din.  Pinasok umano ang biktima ng kaniyang kasintahan at bigla na lamang itong binaril.  Patuloy ang imbestibasyon ng mga pulis sa dalawang magkasunod na insidente.",Patay ang isang babae sa pamamaril sa Taguig City maaga nitong Biyernes at patuloy pang inaalam ng mga pulis ang motibo sa krimen.,"Hulyo 27, 2018 9:29am GMT+08:00",https://www.gmanetwork.com/news/balitambayan/balita/662008/babae-patay-na-pamamaril-sa-taguig-city/story/
"Arroyo, tinawag na ' black propaganda' ang nagsasabing gagawin siyang prime minister","Sinabi ni Speaker Gloria Macapagal-Arroyo nitong Biyernes na ""black propaganda"" ang mga nagsasabing gagawin siyang prime minister kapag pinalitan ang sistema ng pamamahala sa gobyerno.  Sa ambush interview sa Bataan, iginiit ni Arroyo na imposibleng maging prime minister siya dahil ""presidential federal"" government ang isinusulong na bagong sistema sa pamamahala.  ""Look, to begin with, the proposed Constitution is presidential federal isn’t it? So that [claim that I will become Prime Minister] is black propaganda,"" paliwanag niya.  Nang tanungin kung may probisyon sa panukalang Charter chage para maghalal ng prime minister, sabi ni Arroyo: ""I have not seen it because I have not seen the committee report but the Constitutional Commission given by the President with the mandate to draft (the Constitution) is presidential.""  Una rito, nagbabala si Sen. Panfilo Lacson sa mga nagbabalak na gawing punong mahistrado si Arroyo na mag-isip nang mabuti.  ""If GMA’s ascension to the speakership is a prelude to becoming Prime Minister, they better think twice because the Senate, both majority and minority have agreed to close ranks to defend and assert our role under the 1987 Constitution in revising or amending the same,"" anang senador.  Samantala, inihayag din ni Arroyo na tutol siya na ipagpaliban ang 2019 elections para matutukan ng mga mambabatas ang pag-amyenda sa Saligang Batas.  ""No, definitely I am not supporting term extension,"" sabi ni Arroyo nang tungin kung pabor siya sa ""no election"" scenario.  Nahalal na Speaker si Arroyo nitong Lunes kapalit ni Rep. Pantaleon Alvarez.—","Sinabi ni Speaker Gloria Macapagal-Arroyo nitong Biyernes na ""black propaganda"" ang mga nagsasabing gagawin siyang prime minister kapag pinalitan ang sistema ng pamamahala sa gobyerno.","Hulyo 27, 2018 3:52pm GMT+08:00",https://www.gmanetwork.com/news/balitambayan/balita/662054/arroyo-tinawag-na-black-propaganda-ang-nagsasabing-gagawin-siyang-prime-minister/story/
"Bagong Ombudsman, magiging parehas daw sa paghawak sa mga kaso ni Aquino","Tiniyak sa publiko ng bagong hirang na Ombudsman na si outgoing Supreme Court Associate Justice Samuel Martires na magiging patas siya sa paghawak sa mga kasong kinakaharap ni dating Pangulong Benigno Aquino III.    Sa ulat ni Allan Gatus sa GMA News TV's ""Balitanghali"" nitong Biyernes, sinabing nagpunta sa kaniyang magiging tanggapan sa Ombudsman kaninang umaga si Martires.  Kabilang sa mga kaso na inihain laban kay Aquino na nasa Ombudsman ay may kaugnayan sa Dengvaxia vaccine, Disbursement Acceleration Program (DAP), at ang 2015 Mamasapano encounter.  Maliban sa mga kaso ni Aquino, sinabi ni Martires na pag-aaralan niya ring mabuti ang mga kasong inihain laban sa ilang kaanak ni Pangulong Rodrigo Duterte.  Pinalitan ni Martires sa posisyon bilang Ombudsman ang nagretirong si Conchita Carpio-Morales.  Habang hindi pa siya pormal na nakakaupo, sinabi ni Martires na wala munang kaso na ihahain ang Ombudsman.  ""Well, the instruction first that I will probably give now is no case will be filed until such time that I assume office,"" sabi ng opisyal.  Nitong Huwebes pinirmahan ni Duterte ang pagtatalaga kay Martires bilang kapalit ni Morales.  Nangako rin si Martires na hindi siya magpapagamit sa mga politiko para gumanti sa kanilang kaaway.  ""I will not allow myself to be used by politicians to prosecute their political enemies,"" saad niya. ""I don't have that persecution complex.""  Sabi ni Martires, dati na ring naupo sa Sandiganbayan, lagi niyang sinasalungat ang mga kasong inihahain para lang manggipit.  ""Kung ano ang pananaw ko noong araw, 'yun pa rin ang pananaw ko ngayon,"" aniya. ""May mga kaso kasi na minsan pina-file ng iba para i-harass lang 'yung kanilang mga political enemies."" --",Tiniyak sa publiko ng bagong hirang na Ombudsman na si outgoing Supreme Court Associate Justice Samuel Martires na magiging patas siya sa paghawak sa mga kasong kinakaharap ni dating Pangulong Benigno Aquino III.,"Hulyo 27, 2018 4:59pm GMT+08:00",https://www.gmanetwork.com/news/balitambayan/balita/662061/bagong-ombudsman-magiging-parehas-daw-sa-paghawak-sa-mga-kaso-ni-aquino/story/
"Pulis na walang helmet, tila nanakot sa mga MMDA enforcer;  pero 'di umubra kay Nebrija","Tila pinagbantaan ng isang pulis-Maynila ang mga enforcer ng Metro Manila Development Authority na sumita sa kaniya dahil sa pagmomotorsiklo nang walang helmet. Pero nang harapin siya ng opisyal ng MMDA, wala na siyang nagawa.    Ayon sa ulat ni Mark Salazar sa ""24 Oras"", nahuli ang pulis dahil wala itong helmet habang nagmo-motorsiklo sa Tayuman Street sa Sta. Cruz.  ""Pare 'pag napaaway kayo diyan, ako naman hahawak ng kaso niyo bahala kayo,"" sabi ng sinitang pulis.  ""Sir, pare-parehas lang naman tayo nagpapatupad ng batas,"" paliwanag ng MMDA officer.  Kinausap ni MMDA special operations chief Bong Nebrija ang pulis.  ""'Wag n'yo naman aanuhin ang mga tropa na, iimbestigahan niyo kami, 'wag ganu'n. Katulad n'yo, kami nagpapatupad lang ng batas, nagkataon lang na ganiyan,"" sabi ni Nebrija.  ""Sige sir, willing naman po akong magpa-ticket,"" anang pulis.  Sa Juan Luna Street naman, hinila ang lahat ng inabutang tricycle na ipinagbabawal sa main road.  Nakatakas agad ang maraming de-gulong na ambulant vendors, ngunit inabutan ang ilan at napaaway sa mga taga-MMDA.  Pero mas matindi ang sitwasyon sa Recto at Tabora Street, na mga hanggang kalye na ang paninda.","Tila pinagbantaan ng isang pulis-Maynila ang mga enforcer ng Metro Manila Development Authority na sumita sa kaniya dahil sa pagmomotorsiklo nang walang helmet. Pero nang harapin siya ng opisyal ng MMDA, wala na siyang nagawa.","Hulyo 27, 2018 9:32pm GMT+08:00",https://www.gmanetwork.com/news/balitambayan/balita/662100/pulis-maynila-na-walang-helmet-tila-pinagbantaan-ang-mga-mmda-enforcer/story/
"Drug den na puwedeng palit-droga ang mga chop-chop na motor, sinalakay","Patay ang isang lalaki at arestado naman ang 10 iba pa  nang salakayin ng mga awtoridad ang isang drug den sa Rodriguez, Rizal na ginagawa rin umanong bagsakan ng mga chop-chop na motorsiklo na puwedeng ipampalit sa gagamiting droga.    Sa ulat ni John Consulta sa GMA News ""24 Oras"" nitong Biyernes, sinabing sinalubong agad ng putok ang mga pulis nang sumalakay sa Barangay San Isidro kung saan napatay ang suspek na si alyas ""Tatay.""  Inaresto naman ang sampu katao na umanong gumagamit ng iligal ng droga.  Nang halughugin ng mga awtoridad ang lugar, narekober ang balde-baldeng spare parts ng mga kinatay na motorsiklo.  Napag-alaman ng Rizal Provincial Intelligence Branch na nanggaling sa Pasig, QC, Marikina at Rizal ang mga ninanakaw na motorsiklo at dinadala sa kuta ng mga suspek para sa palit-droga.  Matapos nito, dadalhin naman ang naturang bahagi ng mga motorsiklo sa Mindanao para ibenta.  ""Ito ay ginagawa nilang trade-in sa ilegal na droga, parang palit-droga ang kinalabasan nito. Possibly involved sila sa gun for hire kasi nakumpsika natin na mga ebidensya'y tatlong .38 at saka granada,"" sabi ni P/S Supt. Lou Frias Evangelista, Provincial Director, Rizal PPO.  Bukod sa mga baril, narekober ang mga sachet ng shabu at drug paraphernalia.  Samantala, arestado rin sa isinagawang buy-bust operation ang anim na suspek sa Barangay San Jose, Antipolo City.  Sa kalsada na umano nagbebenta ng droga ang mga suspek, at nabawi sa kanila ang marked money, sachet ng shabu at paraphernalia.  ""With the recovery of cellphone makikita mo ang transaction. Not only the transaction makikita mo rin doon 'yung ibang mga kliyente nila for follow-up operation,"" sabi ni PCSupt. Edward Carranza, Regional Director, PNP PRO 4A.  Hindi nagbigay ng pahayag ang mga naarestong suspek.--","Patay ang isang lalaki at arestado naman ang 10 iba pa  nang salakayin ng mga awtoridad ang isang drug den sa Rodriguez, Rizal na ginagawa rin umanong bagsakan ng mga chop-chop na motorsiklo na puwedeng ipampalit sa gagamiting droga.","Hulyo 27, 2018 10:06pm GMT+08:00",https://www.gmanetwork.com/news/balitambayan/balita/662101/drug-den-na-puwedeng-palit-droga-ang-mga-chop-chop-na-motor-sinalakay/story/
High-value target nahuli sa buy-bust op ng PDEA sa Iligan City,"Nahuli sa isang buy-bust operation nitong Sabado ang isang high-value target sa Iligan City.  Ang suspek ay nakilalang si Antonio Quiros Anduyan Jr., a.k.a. Zuye.  Siya ay nahuli ng mga operatiba ng Philippine Drug Enforcement Agency Region 10 sa Purok 8, Barangay Tibanga, Iligan City bandang 6:30 ng gabi.  Ayon kay PDEA Region 10 Regional Director Wilkins Villanueva, ang suspek ay No. 2 sa watch list ng Iligan City.  Nakuha sa suspek ang anim na piraso ng heat-sealed transparent plastic sachets na may laman na 10 gramo ng hinihinalang shabu na tinatayang aabot sa P70,000 ang halaga.  Narekober din mula sa suspek ang dalawang P1,000 bill na may serial numbers BB842204 at BB842205.  Kuwento ng mga kaanak ng suspek, nagulat raw sila nang hinalungkat ng mga taga-PDEA ang lahat ng gamit sa bahay nila nang hindi nila alam ang dahilan.  Kagaya din ng mga kapitbahay nila, hindi rin daw nila alam kung ano ang nangyari sa loob dahil lahat sila ay tumakbo sa takot.  Ang suspek ay wala raw trabaho sa ngayon at kapatid siya ni Barangay Captain Camilo Anduyan at Police Chief Superintendent Rolando Anduyan.  Sa ngayon hawak na ng PDEA Region 10 ang suspek at mahaharap ito sa kasong paglabag sa Republic Act No. 9165 (Comprehensive Dangerous Drugs Act of 2002).",Nahuli sa isang buy-bust operation nitong Sabado ang isang high-value target sa Iligan City.,"Hulyo 29, 2018 11:22am GMT+08:00",https://www.gmanetwork.com/news/balitambayan/balita/662208/high-value-target-nahuli-sa-buy-bust-op-ng-pdea-sa-iligan-city/story/
"Sangkot sa panggugulpi, paghagis sa binatilyo sa maruming sapa, inimbitahan sa presinto at posibleng kasuhan","Inimbitahan na sa presinto ang tatlong sangkot sa pang-aabuso at paghulok sa kanal sa isang binatilyo na nag-viral sa social media.  Kabilang sa ipinatawag ay ang dalawang nanakit sa menor de edad, pati na rin ang kumuha ng video.  Depensa nila, ninakaw daw kasi ng 17-anyos na binatilyo ang kanilang manok.  Ayon sa ulat, noong Marso pa pala nangyari anginsidente at kinalaunan ay pinakawalandin ang mga sangkot sa video.  Posibleng kasuhan sila ng serious physical injuries.  May problema raw sa pag-iisip ang kanilang anak, na dinala na sa Department of Social Welfare and Development.",Inimbitahan na sa presinto ang tatlong sangkot sa pang-aabuso at paghulok sa kanal sa isang binatilyo na nag-viral sa social media.,"Hulyo 28, 2018 8:40pm GMT+08:00",https://www.gmanetwork.com/news/balitambayan/balita/662178/sangkot-sa-panggugulpi-paghagis-sa-binatilyo-sa-maruming-sapa-inimbitahan-sa-presinto-at-posibleng-kasu/story/
"Bata, tinangay raw ng isang lalaki sa Maynila","Hinihinalang kinidnap ang isang 3-anyos na bata sa may Santa Cruz, lungsod ng Maynila nitong Huwebes.  Sa ulat ni Dano Tingcungco sa ""24 Oras"" nitong Linggo, mapapansin sa kuha ng CCTV sa kalye ng Maria Clara ang biktimang si Johanber Dela Rama na nakasunod sa isang lalaki na nakasuot ng pulang pang-itaas.    Kuwento ng ina ng biktima, sinama niya ang anak sa isang medical mission upang pabakunahan ang kanilang aso.  Iniwan niya raw sandali si Johanber sa isang tabi at sinabihang huwag umalis. Subalit nang bumalik, wala na roon ang kaniyang anak.  ""Kasama ko po 'yung si baby pumunta doon sa barangay, di ko napansin umuwi po pala dito kasi nandiyan lang po 'yung barangay... malapit lang, umuwi siya. Bumalik po ako dito, tinawag ako ni Mama. Sabi niya 'be, 'yung anak mo pinasan nung mama sa balikat. Dinala doon, papunta doon,'"" saad ng inang si Beverly Dela Rama.  Sa loob ng tatlong araw, nagpakalat na ng larawan ang pamilya ng bata upang makatulong sa pagtunton sa kinaroroonan nito.  Nakipagugnayan na rin sila sa mga opisyal ng barangay at pulisya.  ""Sana kung sino man 'yung nakakakilala doon sa mga... sa baklang hinahanap namin, ipag-bigay alam agad dito sa Barangay 351, Zone 35 sa Sta. Cruz, Manila sa likod ng SM San Lazaro,"" sabi ni Almira Calip, kapitan ng barangay.  Nanawagan din si Beverly sa publiko na tulungan siya sa paghahanap sa anak.  ""Nanawagan po ako kung sino man nakakita kay baby, pakitawagan na lang po ako,"" sabi ng ina ng bata.  Sa maaaring makapagbigay ng impormasyon sa kinaroonan ni Johanber, makipagugnayan lamang sa mga sumusunod sa numero:","Hinihinalang kinidnap ang isang 3-anyos na bata sa may Santa Cruz, lungsod ng Maynila nitong Huwebes.","Hulyo 29, 2018 10:31pm GMT+08:00",https://www.gmanetwork.com/news/balitambayan/balita/662253/bata-tinangay-raw-ng-isang-lalaki-sa-maynila/story/
"3 umanong snatcher at holdaper, patay nang maka-engkwentro ng pulis","Patay ang tatlo umanong snatcher at holdaper habang nadamay ang isang motorcycle rider sa nangyaring engkwentro sa Dr. Garcia St. corner Panay Avenue sa Quezon City alas nuebe y media nitong Linggo ng gabi.     JUST IN: 3 umanong holdaper, patay nang maka-engkwentro ng QCPD sa Dr. Garcia Street Quezon City.          Naisugod pa sa ospital ang nadamay na motorcycle rider na si George Marcelino pero idineklarang dead on arrival.  Si Marcelino ay empleyado ng printing department ng The Philippine Star.  Habang pinoproseso ng SOCO ang pinangyarihan ng engkwentro, isa sa mga suspek ang napansing humihinga pa.  Isinakay siya sa police mobile at isinugod sa East Avenue Medical Center pero idineklarang dead on arrival.  Kwento ng babaeng biktima, naglalakad siya sa Roosevelt Avenue corner Del Monte Avenue papunta sa isang mall nang biglang hablutin ng mga suspek ang kanyang bag.     MORE: Kwento ng babaeng biktima, naglalakad siya papuntang mall nang biglang sumulpot ang tricycle na sinasakyan ng tatlong suspek. Hinablot daw ang kanyang bag.          Sakay daw ang mga suspek ng tricycle.  Laman ng bag ang P2,000 at cellphone.  Nang mahimasmasan daw siya ay humingi siya ng tulong sa pinsan at pumunta sila sa police station.  Ayon kay Quezon City Police District Director Police Chief Superintendent Joselito Esquivel, nagkataon naman na nagsasagawa ng surveillance operation sa lugar ang mga operatiba ng District Special Operation Unit (DSOU) na nakakita sa mismong insidente.  Hinabol na raw ng mga pulis ang mga suspek at nakabarilan ang mga ito pagdating sa Dr. Garcia Street.  Nadamay lang daw si Marcelino na nataong dumaan noon sa lugar at tinamaan ng bala.     MORE: Motorcycle rider na napadaan lang sa lugar habang nangyayari ang engkwentro, patay din matapos tamaan ng bala ng baril. Naisugod pa sa ospital ang lalaki pero idineklarang dead on arrival.          Pero iimbestigahan ng QCPD kung kaninong bala ang tumama kay Marcelino.  Nakuha ang tatlong baril mula sa mga napatay na suspek.  Positibo silang kinilala ng biktima na humablot ng kanyang bag maging ang ginamit nilang tricycle.  Sa kuha naman ng CCTV ng barangay, kita ang pagdating ng mga operatiba ng DSOU sakay ng kotse.  Nahagip din ang pagtatayo nila sa motorsiklo ni Marcelino.",Patay ang tatlo umanong snatcher at holdaper habang nadamay ang isang motorcycle rider sa nangyaring engkwentro sa Dr. Garcia St. corner Panay Avenue sa Quezon City alas nuebe y media nitong Linggo ng gabi.,"Hulyo 30, 2018 8:17am GMT+08:00",https://www.gmanetwork.com/news/balitambayan/balita/662271/3-umanong-snatcher-at-holdaper-patay-nang-maka-engkwentro-ng-pulis/story/
"5 drug suspek, arestado sa magkahiwalay na buy-bust operation sa QC","Arestado ang limang drug suspek sa magkahiwalay na buy-bust operation sa Quezon City nitong Lunes.  Tatlo sa kanila ang nahuli ng mga pulis mula sa Quezon City Police District Station 7 sa Maginhawa Street sa Barangay Krus Na Ligas mag-aala una ng madaling araw.     Tulak umano ng shabu at dalawang kasabwat, arestado sa buy-bust operation sa Maginhawa St. Quezon City. P45,000 halaga ng illegal na droga, nasabat.            Nakipagkita ang operatiba sa tulak umano na si Josie Dela Rosa at dalawang kasabwat nitong sina Lemuel Laquindanum at Leonard Marquez.  Bumili ang operatiba ng Station Drug Enforcement Unit ng P15,000 halaga ng shabu. Nang magkaabutan na ay agad na inaresto ang tatlo.  Ayon kay Superintendent Giovanni Caliao, hepe ng Cubao Police Station, si Dela Rosa ang itinuturong pinagkukunan ng shabu ng ilang drug suspek na nauna na nilang nahuli sa operasyon.  Dati na ring nakulong si Dela Rosa at nakalaya noong 2016 dahil din sa kasong may kinalaman sa ilegal na droga.  Depensa ni Dela Rosa, hindi siya nagtutulak pero gumagamit daw siya paminsan-minsan.  Itinanggi rin ng dalawa pang suspek na nagbebenta sila ng shabu.  Nakuha sa mga suspek ang apat na sachet ng hinihinalang shabu na may street value na P45,000.    Samantala, sa buy-bust operation din naaresto ang tulak umano ng shabu at kanyang stepdaughter sa Aurora Boulevard, Barangay Immaculate Concepcion bandang alas dos ng madaling araw.     Lalaki at kanyang stepdaughter, arestado sa drug buy-bust operation sa Aurora Blvd. Quezon City; Ang lalaking naaresto, dating nakulong dahil sa kasong may kinalaman sa illegal na droga.            Nasa P800 ang halaga ng shabu ang binili ng operatiba kay Rolando Cortez.  Inaresto maging si Rachel Zamora na nahulihan naman daw ng ilegal na droga.  Itinanggi ng mga suspek na nagtutulak sila ng shabu.  Kalalaya lamang ni Cortez nitong Marso dahil sa kasong may kinalaman din sa ilegal na droga.  Nakuha ang tatlong sachet ng umano’y shabu na may street value na P4,500 mula sa mga suspek.  Mahaharap ang mga suspek sa kasong paglabag sa Comprehensive Dangerous Drugs Act of 2002.",Arestado ang limang drug suspek sa magkahiwalay na buy-bust operation sa Quezon City nitong Lunes.,"Hulyo 30, 2018 8:33am GMT+08:00",https://www.gmanetwork.com/news/balitambayan/balita/662272/5-drug-suspek-arestado-sa-magkahiwalay-na-buy-bust-operation-sa-qc/story/
"Dalawang nambubugaw umano ng mga menor de edad, arestado sa Caloocan City","Kalaboso ang dalawang umano'y nambubugaw ng siyam na babae kabilang na ang pitong menor de edad sa isang operasyon ng pulis Caloocan, ayon sa ulat ni Cecil Villarosa sa Unang Balita ngayong Lunes.  Naabutang ng mga operatiba ng Philippine National Police-Women and Children Protection Center (PNP-WCPC) na umiiyak ang mga batang nasagip sa magkahiwalay na operasyon sa dalawang motel sa Caloocan City.  Sa isang motel, naligtas ang apat na bata at naaresto ang isang umanong bugaw na nakuhanan ng marked money na nagkakahalagang P3,000.  Todo tanggi ang suspek ngunit ito'y umamin na dating naglapit ng mga babae sa bugaw.  ""'Pag nagsabi po 'yung bugaw na 'yun, saka po nila sasabihin sa 'kin na meron po sila. Kaya nga 'yung pupuntahan namin, ako lang po 'yung pinapaharap nila. Pero hindi po ako bugaw,"" sabi nito.  Lima naman ang naligtas sa isa pang motel kung saan naaresto rin ang isa pang suspek.  Sinabi ng hepe ng PNP-WCPC na si Police Chief Superintendent William Macavinta na nakatanggap sila ng tip ukol sa mga bugaw at nang nakumpirma ay nagset-up na sila ng operasyon.  Ginagamit daw ng mga suspek ang Facebook upang maibugaw ang mga biktima.  ""Gumagamit din po sila ng Facebook Messenger kung saan dun po sila nakakatanggap ng mga orders galing po dun sa kanilang would-be customers,"" ayon kay Macavinta.  Kakasuhan ang dalawang suspek ng paglabag sa Republic Act 9208 o Anti-Trafficking in Persons Act of 2003 at RA 7610 o Anti-Child Abuse Law.  Dadalhin sa shelter ng Department of Social Welfare and Development (DSWD) ang mga nasagip habang nasa Camp Crame na ang mga suspek.","Kalaboso ang dalawang umano'y nambubugaw ng siyam na babae kabilang na ang pitong menor de edad sa isang operasyon ng pulis Caloocan, ayon sa ulat ni Cecil Villarosa sa Unang Balita ngayong Lunes.","Hulyo 30, 2018 10:54am GMT+08:00",https://www.gmanetwork.com/news/balitambayan/balita/662278/dalawang-nambubugaw-umano-ng-mga-menor-de-edad-arestado-sa-caloocan-city/story/
"Senate employees, may dagdag na P5,000 monthly allowance— Sotto","Inihayag ni Senate President Vicente Sotto III na may dagdag na P5,000 monthly  allowance ang mga kawani ng Senado bunga na rin ng tumataas na presyo ng mga bilihin at pamasahe.  “Upang maipakita ng liderato ng Senado ang pagkilala sa inyong dedikasyon at kasipagan sa trabaho at bilang pag-unawa sa mga sitwasyong dulot ng epekto ng pagtaas ng mga bilihin,"" saad ni Sotto sa mga kawani ng kapulungan sa flag raising ceremony nitong Lunes.    “I would like to announce that we have considered the request of the SENADO union for an increase in the grocery and transportation expense allowance … in the additional amount of P5,000, effective July 1, 2018, rank and file only,” dagdag niya.    Ginawa umano ang desisyon matapos na suriin ang pondo ng kapulungan.  “Upon consultation and based on the recommendation also of our chairman of the committee on accounts, Senator Ping Lacson, upon studying our financial and budgetary situation, we have decided to give an increase,” sabi ni Sotto.    Paglilinaw naman ni Sotto, ang naturang dagdag allowance ay hiniling umano ng unyon ng Senado bago pa man maging batas ang Tax Reform for Acceleration and Inclusion (TRAIN) law, na hinihinalang kabilang sa mga dahilan ng pagmahal ng mga bilihin.  “Hindi naman directly siguro. Kung tumataas ang mga presyo, hindi natin maiiwasan na tulungan ang mga empleyado natin …nakadagdag na lang ‘yun kasi matagal na nilang hinihiling ito, wala pang TRAIN,” paliwanag niya nang makapanayam ng mga mamamahayag. —","Inihayag ni Senate President Vicente Sotto III na may dagdag na P5,000 monthly  allowance ang mga kawani ng Senado bunga na rin ng tumataas na presyo ng mga bilihin at pamasahe.","Hulyo 30, 2018 3:08pm GMT+08:00",https://www.gmanetwork.com/news/balitambayan/balita/662306/senate-employees-may-dagdag-na-p5-000-monthly-allowance-sotto/story/
"Pulis na nahuli-cam na nanutok ng baril at nanampal sa 2 binatilyo, dinakip ng mga kabaro","Dinakip at inalis na sa puwesto at mahaharap sa kaso ang pulis-Pasay na nakunan sa viral video na nanampal at nanutok ng baril sa dalawang binatilyo sa Camp Bagong Diwa sa Taguig City.    Sa ulat ni Chino Gaston sa GMA News TV ""Balitanghali"" nitong Lunes, sermon ang inabot ni Senior Police Officer 2 Randy Fortuna nang makaharap niya si NCRPO Chief Guillermo Eleazar.  Bago nito, makikita sa cellphone video na kuha ng isang kapitbahay ang habang sinasampal at pinagmumura umano ni Fortuna ang dalawang binatilyo na anak ng mga non-uniformed personnel na nagtatrabaho rin sa NCRPO.  Tinutukan din umano ng pulis ng baril ang dalawang binatilyo at pinagbantaan na pasasabugin ang utak.  Inamin naman ni Fortuna na nakainom siya nang mangyari ang insidente.  Humingi siya ng patawad pero iginiit niya na talamak daw kasi ang nakawan sa kanilang lugar kaya pinagsabihan niya ang dalawang biktima.  Pero giit ni Eleazar  na hindi nararapat ang inasal ni Fortuna kaya dapat parusahan.  Sasampahan umano ng reklamong attempted homicide ang pulis, bukod pa sa kasong administratibo.--",Dinakip at inalis na sa puwesto at mahaharap sa kaso ang pulis-Pasay na nakunan sa viral video na nanampal at nanutok ng baril sa dalawang binatilyo sa Camp Bagong Diwa sa Taguig City.,"Hulyo 30, 2018 6:40pm GMT+08:00",https://www.gmanetwork.com/news/balitambayan/balita/662351/pulis-na-nahuli-cam-na-nanutok-ng-baril-at-nanampal-sa-2-binatilyo-dinakip-ng-mga-kabaro/story/
"Rider na nagbanta raw sa buhay ng MMDA enforcer, hinanap at hinarap ni Nebrija","Hindi pinalampas ni Metro Manila Development Authority (MMDA) Special Operations Chief Bong Nebrija ang pagbabanta sa buhay ng kaniyang tauhan na ginawa umano ng isang rider na kanilang sinita sa clearing operation sa Quezon City.    Sa ulat ng GMA News TV ""QRT"" nitong Lunes, tumawag ng pulis at hinanap ni Nebrija ang bahay ng rider na nakilalang si Jeffer Torres matapos na pagbantaan daw ang buhay ng isang MMDA enforcer na sumita sa kaniya dahil sa illegal parking sa Kaliraya Road sa Quezon City.  Nang matunton ang bahay ni Torres, hinarap siya ni Nebrija at sinabing hindi nito dapat pinagbabantaan ang kaniyang mga tauhan na nagpapatupad lang ng batas.  ""Pare ang hindi ko nagustuhan pare hahamunin mo kami, enforcer kami tagapagtupad kami ng batas,"" malumanay na sabi ni Nebrija sa rider.  Noong una, nakikipagmatigasan pa at nangangatwiran si Torres kay Nebrija pero kinalaunan ay kumalma rin nang makiusap na ang kaniyang mga kaanak sa opisyal ng MMDA.  Sa huli, pumayag na rin ang MMDA enforcer na huwag nang ituloy ang pagsasampa ng reklamo laban kay Torres dahil sa ginawang pagbabanta.  Kamakailan lang, isang pulis din ang hinarap ni Nebrija na tila nanakot sa mga tauhan ng MMDA matapos na masita ang alagad ng batas ng nagmomotorsiklo nang walang suot na helmet.      Nagsagawa rin ng clearing operation ang MMDA sa Ortigas Avenue at ilang motorista rin ang nagreklamo matapos silang natiketan dahil sa illegal parking. --",Hindi pinalampas ni Metro Manila Development Authority (MMDA) Special Operations Chief Bong Nebrija ang pagbabanta sa buhay ng kaniyang tauhan na ginawa umano ng isang rider na kanilang sinita sa clearing operation sa Quezon City.,"Hulyo 30, 2018 10:36pm GMT+08:00",https://www.gmanetwork.com/news/balitambayan/balita/662380/rider-na-nagbanta-raw-sa-buhay-ng-mmda-enforcer-hinanap-at-hinarap-ni-nebrija/story/
"Mocha Uson, plano raw gamitin para sa P90-M pro-federalism campaign","Inihayag ng Malacañang na nais ng Consultative Committee (Con-com) na gamitin si Presidential Communications Assistant Secretary Mocha Uson para sa isasagawang information campaign upang isulong ang pederalismo sa bansa. Ang naturang kampanya, paglalaanan ng P90 milyon.  Sa panayam ng mga mamamahayag nitong Lunes, sinabi ni presidential spokesperson Harry Roque  Roque na, ""Anyone is welcome to disseminate. Of course, we seek to come up with standardized dissemination materials so that no one will deviate from the messaging.""  Ang Con-com ang nagrepaso sa 1987 Constitution kung saan nakasaad ang mga pagbabagong gagawin sa Saligang Batas para sa pagpapatupad ng pederalismo.  Sinabi naman ni Ding Generoso, tagapagsalita ng Con-com, makatutulong si Uson para ipaalam sa publiko ang tungkol sa federal form of government sa pamamagitan ng kaniyang kolum sa pahayag at Facebook account na may mahigit limang milyong follower.  Ayon kay Roque, ang paunang P40 milyon pondo ay ilalaan sa information drive, at P10 milyon nito ang gagamitin ng Presidential Communications Operations Office sa pagpapagawa ng mga materyales.  Gagamitin din umano ang P50 milyon na ""savings"" ng Con-com na matatapos na ang operasyon sa susunod na buwan.  ""We’re developing materials for disseminators, and we are formulating a module to train first the trainors. And we’re developing a module for dissemination so that anyone who will follow the module can disseminate properly,"" sabi ng opisyal.  Sa nakarang survey ng Pulse Asia, lumitaw na matamlay ang pagtanggap ng publiko sa pederalismo at kakaunti lang ang nakakaalam tungkol dito. ( :  . --","Inihayag ng Malacañang na nais ng Consultative Committee (Con-com) na gamitin si Presidential Communications Assistant Secretary Mocha Uson para sa isasagawang information campaign upang isulong ang pederalismo sa bansa. Ang naturang kampanya, paglalaanan ng P90 milyon.","Hulyo 30, 2018 11:09pm GMT+08:00",https://www.gmanetwork.com/news/balitambayan/balita/662384/mocha-uson-plano-raw-gamitin-para-sa-p90-m-pro-federalism-campaign/story/
"Duterte, dapat nauna sa drug test, ayon kay Trillanes","Sinabi ni Senador Antonio Trillanes IV na dapat manguna ang Office of the President, at mismong si Pangulong Rodrigo Duterte ang unahing isalang sa drug test para maging halimbawa sa pagsasagawa ng drug test sa hanay ng gobyerno.  “Ang sa akin, ang panawagan ko dapat Office of the President ang una, dapat si Duterte mismo para malaman ng taumbayan kung ‘yung mismong namumuno ng war on drugs ay hindi impluwensiyado ng ilegal na droga,” sabi ni Trillanes nang makapanayam ng mga mamamahayag matapos sumailalim sa drug test na isinagawa sa Senado nitong Lunes.  Idinagdag ng senador na dapat boluntaryong magpa-drug test ang miyembro ng First Family at sundan ang kanilang ama.  “Dapat magkusa sila kasi maraming pinapatay ‘yung tatay nila, itong si Duterte, kaya dapat beyond reproach ang first family,” aniya.  Ayon kay Trillanes, boluntaryo siyang sumailalim sa drug test para ipakita sa publiko na hindi siya gumagamit ng droga.  “It’s in the interest ng ating mga kababayan na malaman na ‘yung mga public servants nila ay hindi durugista, hindi under the influence ng illegal drugs,” paliwanag niya.  Bukod kay Trillanes, sumailalim din sa drug test sina Senate President Vicente Sotto III, Majority Leader Juan Miguel Zubiri, Sens. Gregorio Honasan II, Paolo Benigno Aquino IV, at si Loren Legarda.  Sinabi ni Zubiri na magandang halimbawa ang ginawa ng Senado na sumailalim sa drug test na dapat umanong gawin ng ibang ahensiya.  “Magandang ehemplo ito para sa ating iba’t ibang ahensiya ng gobyerno, sana gawin po nila ito. Kami sa Senado ay nangunguna at of course ang mga senador.  Maganda ito para makatulong tayo sa programa ng gobyerno in the fight against illegal drugs,” sabi ng senador.  Ilang kawani rin ng Senado na ""randomly picked"" ang isinailalim sa drug test. --","Sinabi ni Senador Antonio Trillanes IV na dapat manguna ang Office of the President, at mismong si Pangulong Rodrigo Duterte ang unahing isalang sa drug test para maging halimbawa sa pagsasagawa ng drug test sa hanay ng gobyerno.","Hulyo 30, 2018 7:58pm GMT+08:00",https://www.gmanetwork.com/news/balitambayan/balita/662365/duterte-dapat-nauna-sa-drug-test-ayon-kay-trillanes/story/
2 drug suspects patay sa Laguna buy-bust op,"Dalawang hinihinalang tulak ng iligal na droga ang napatay ng mga pulis Lunes ng gabi sa boundary ng Biñan at San Pedro City sa Laguna matapos manlaban umano ang mga ito, ayon sa ulat sa Unang Balita nitong Martes.  Nahirapan pang iproseso ng mga pulis ang dalawang bangkay dahil may dala raw na granada ang isa sa kanila.  Batay sa ulat, nagkasa ng buy-bust operation ang San Pedro Police Office at Regional Drug Enforcement Unit bandang 11 p.m.  Nauwi sa engkuwentro ang operasyon nang manlaban daw ang dalawang suspek.  Patay sa palitan ng putok ang dalawang di pa nakikilalang suspek na humandusay sa tabi ng creek sa Landayan Access Road sa Barangay Landayan sa San Pedro City.  Aabot sa 16 na sachets ng shabu ang nakuha mula sa mga suspek, ayon sa mga pulis.  Dakong 3 a.m. na ng Martes nang maproseso ang labi ng dalawang suspek.","Dalawang hinihinalang tulak ng iligal na droga ang napatay ng mga pulis Lunes ng gabi sa boundary ng Biñan at San Pedro City sa Laguna matapos manlaban umano ang mga ito, ayon sa ulat sa Unang Balita nitong Martes.","Hulyo 31, 2018 7:12am GMT+08:00",https://www.gmanetwork.com/news/balitambayan/balita/662409/2-drug-suspects-patay-sa-laguna-buy-bust-op/story/
"Lalaking nagbebenta online ng endangered na ahas at pusa, arestado","Inaresto ng mga pulis sa isang entrapment operation ang isang lalaking nagbebenta ng mga endangered at vulnerable na hayop.  Online ibinibenta ng suspek ang pit viper na ahas sa halagang P2,500 at Asian leopard cat sa halagang P25,000.  Sa imbestigasyon ng pulis, nanggaling pa sa Negros ang suspek, na balak ibenta ang mga hayop sa Batangas.  Inamin naman ng suspek na ibinibenta niya ang mga hayop dahil sa pangangailangan sa pera.  Ayon sa tauhan ng Department of Environment and Natural Resources na nakasama ng mga pulis sa operasyon, ang pit viper ay itinuturing na endangered species habang ang asian leopard cat ay itinuturing na vulnerable.  Kaya naman nahaharap ang suspek sa kasong paglabag sa Republic Act 9147 o Wildlife Resources Conservation and Protection Act.  Inilipat na ang mga hayop sa kustodiya ng DENR.",Inaresto ng mga pulis sa isang entrapment operation ang isang lalaking nagbebenta ng mga endangered at vulnerable na hayop.,"Hulyo 31, 2018 11:32am GMT+08:00",https://www.gmanetwork.com/news/balitambayan/balita/662421/lalaking-nagbebenta-online-ng-endangered-na-ahas-at-pusa-arestado/story/
"Van na may bomba, sumabog sa Basilan; 11 ang patay, kasama ang driver ng sasakyan","Isang van na may bomba ang sumabog sa military checkpoint sa Lamitan City, Basilan na nagresulta sa pagkakasawi ng 10 katao, kasama ang driver ng sumabog na sasakyan nitong Martes.    Ayon sa mga awtoridad, pinigil ng mga sundalo ang van sa checkpoint na malapit sa Magwakit Detachment sa Barangay Colonia sa Lamitan City, at biglang sumabog nang kakausapin na driver ng sasakyan.  Kilala ang Basilan na isa sa mga lugar sa Mindanao na may nag-o-operate na Abu Sayyaf group, ang kilabot na grupo na sangkot sa mga pagdukot para ipatubos.  Kabilang sa mga nasawi ang isang sundalo, limang militiamen, at apat na sibilyan-- kasama ang isang ginang at kaniyang anak.  Dinala naman sa pagamutan ang nasa limang nasugatan.  Ayon kay Basilan Governor Jim Saliman, nakatanggap siya ng impormasyon na ASG ang nasa likod ng pagsabog pero hindi na siya nagbigay ng iba pang detalye.  Sa Camp Aguinaldo, sinabi ni Colonel Edgard Arevalo, tagapagsalita ng militar, na batay sa impormasyon mula kay Western Mindanao commander Lieutenant General  Arnel dela Vega, ang Abu Sayyaf sub-commander na si Furiji Indama ang nasa likod ng insidente.  ""They are losing ground kaya ito ang resort na ginagawa nila ngayon,"" sabi ni Arevalo.  ""Local police and AFP personnel are not stopping their investigation and they are pursuing any leads. We call on our people to be vigilant. We encourage them to notify the PNP and AFP in their locality if they are observation of suspicious looking individuals in their vicinity,"" dagdag niya.  Sa isang ulat ng Dobol B sa News TV, sinabi umano ni Lieutenant Colonel Jonas Templo, pinuno ng 74th Infantry Battalion, na posibleng kaso ng suicide bombing ang nangyari dahil kasama sa nasawi ang driver ng van.  Gayunman, hinihinala ni Autonomous Region in Muslim Mindanao (ARMM) Governor Mujiv Hataman, na posibleng sadyang pinasabog ng driver ang van dahil madadakip na siya.  ""Hindi pa masabi kung suicide bomber kasi nasita na siya [checkpoint],"" anang gobernador.  Sinabi ni Dela Vega na patuloy pa ang imbestigasyon para matukoy at madakip ang mga nasa likod ng pagsabog. --","Isang van na may bomba ang sumabog sa military checkpoint sa Lamitan City, Basilan na nagresulta sa pagkakasawi ng 10 katao, kasama ang driver ng sumabog na sasakyan nitong Martes.","Hulyo 31, 2018 3:38pm GMT+08:00",https://www.gmanetwork.com/news/balitambayan/balita/662465/van-na-may-bomba-sumabog-sa-basilan-11-ang-patay-kasama-ang-driver-ng-sasakyan/story/
"1 sangkot umano sa hulidap, patay; 3 pa, arestado","Isang pulis ang nasawi, habang tatlo pa niyang kasamahan ang naaresto sa isinagawang entrapment operation ng mga kapwa nila pulis sa Taguig City nitong Martes ng madaling araw. Ang mga suspek, sangkot umano sa pagnanakaw at hulidap.    Sa ulat ni Mark Salazar sa GMA News TV ""Balitanghali"" nitong Martes, kinilala ang nasawing pulis matapos na manlaban sa kaniyang mga kabaro na si Police Officer 1 Heraldo Ancheta.  Arestado naman sina PO1 Bryan Amir Papa Bajo, PO1 Paulo Mechelena Ocampo, at PO2 Joey Ermino Maro.  Sa imbestigasyon ng pulisya, napag-alaman na dakong 8:00 p.m. nitong Lunes nang unang pasukin umano ng mga suspek ang bahay ng isang babae sa Arca South sa Taguig.  Galing umano sa tindahan ang biktima at sinundan ng mga pulis hanggang sa bahay kung saan naghalughog umano ang mga suspek at tinangay ang kaniyang pera na P50,000.  Dakong 2:00 am naman nitong Martes nang pasukin umano ng grupo ang bahay ng magkasintahan at inakusahan silang mga drug pusher.  Hiningan umano ang mga biktima ng P200,000 at isinakay sa AUV habang isinasagawa ang negosasyon para maibaba ang hinihinging pera ng mga pulis.  Sa pag-iikot umano ng mga suspek kasama ang mga biktima sa Arca South, P27,000 lang umano ang nabuo ng mga biktima.  Dito na pinababa ng mga pulis ang babaeng biktima para kumuha pa ng pera habang naiwan ang lalaki.  Nagbanta umano ang mga pulis na papatayin ang lalaki sa loob ng isang oras kapag hindi naibigay ang kanilang hinihinging pera kapalit ng kalayaan ng lalaki.  Kaagad na nagsumbong ang babae sa mga pulis at isinagawa na ang entrapment operation sa Arca South na nagresulta sa pagkakapatay kay Ancheta at pagkakaaresto sa tatlo niyang kasamahan.  Nakuha ng mga awtoridad ang mga baril ng mga pulis na suspek, pera, at ang kanilang PNP ID.  Magsasagawa naman ng imbestigasyon si District Director Chief Superintendent Tomas Apolinario ng Southern Police District, para alamin nila kung may kasabwat pa ang mga dinakip nilang kabaro.--","Isang pulis ang nasawi, habang tatlo pa niyang kasamahan ang naaresto sa isinagawang entrapment operation ng mga kapwa nila pulis sa Taguig City nitong Martes ng madaling araw. Ang mga suspek, sangkot umano sa pagnanakaw at hulidap.","Hulyo 31, 2018 5:01pm GMT+08:00",https://www.gmanetwork.com/news/balitambayan/balita/662485/1-sangkot-umano-sa-hulidap-patay-3-pa-arestado/story/
"Matandang babae, kabilang sa mga sugatan sa protesta sa planta ng NutriAsia","Nauwi sa karahasan ang protesta sa harapan ng planta ng NutriAsia sa Marilao, Bulacan nitong Lunes kung saan 30 katao ang nasaktan, kabilang ang isang matandang babae na nag-viral sa social media ang duguan niyang larawan.    Nagsimula umano ang kaguluhan dakong 2:45 p.m. nang sagupain umano ng mga guwardiya ang mga nakaharang na nagpoprotesta para hindi mailabas ang mga produkto mula sa planta.  Nasa dalawang buwan na umano ang protesta para igiit na gawing regular ang mga manggagawa.  Sa inilabas na pahayag ng NutriAsia, sinabing ""violence erupted when a minority, around 200 striking workers of Toll Packer BMirk and their supporters, fired a shot in the air and started to hurl rocks at police and guards tasked to maintain peace and order in the area.""  Ayon pa sa NutriAsia, ginagamit ng mga nagpoprotesta ang mga bata at matatanda bilang ""frontliners and human shields"" sa barikada.  Pero ayon sa Kilusang Mayo Uno,  tahimik na nagdarasal ang mga manggagawa at kanilang mga tagasuporta nang sumugod umano ang nasa mahigit ""100 security forces, including at least 30 policemen, brutally broke up the picket line and dispersed the protesters.""  Ayon sa pulisya, isa sa mga naaresto ay nakuhanan ng baril at sachet na may shabu.  Tinawag naman ito ng KMU na, “fascist tactic of planting fake evidence.” --","Nauwi sa karahasan ang protesta sa harapan ng planta ng NutriAsia sa Marilao, Bulacan nitong Lunes kung saan 30 katao ang nasaktan, kabilang ang isang matandang babae na nag-viral sa social media ang duguan niyang larawan.  Nagsimula umano ang kaguluhan dakong 2:45 p.m. nang sagupain umano ng mga guwardiya ang mga nakaharang na nagpoprotesta para hindi mailabas ang mga produkto mula sa planta.","Hulyo 31, 2018 4:05pm GMT+08:00",https://www.gmanetwork.com/news/balitambayan/balita/662471/matandang-babae-kabilang-sa-mga-sugatan-sa-protesta-sa-planta-ng-nutriasia/story/
"2 grupo ng kabataan, walang takot na nagrambulan malapit sa barangay hall","Tatlo ang nasugatan matapos na magrambulan ang dalawang grupo ng kabataan malapit sa isang barangay hall at sa harap ng isang kagawad sa Tondo, Maynila.    Sa ulat ni Jun Veneracion sa GMA News ""24 Oras"" nitong Martes, sinabing armado ang mga nagrambulang kabataan ng mga bato, pamalo, at may naglabas pa ng itak.  Nangyari ang insidente na nakunan ng CCTV video sa isang kanto ng Barangay 128 sa Balut, Tondo noong Sabado ng hapon.  Matagal na umanong magkalaban ang dalawang grupo at ilang beses nang nagsagupa at dinala sa barangay hall pero nakakalaya rin dahil sa kanilang pagiging menor de edad.  Ang isang barangay kagawad na nakakita sa kaguluhan, napabunot ng baril.  Kabilang sa naaresto ang binatilyo na may dalang itak habang nakatakas naman ang karamihan.  ""'Yang mga bata na 'yan, lagi talaga. Hindi lang yata isang beses o limang beses sila nagra-riot. Hindi lang namin naaano... saka lagi silang nadadala sa barangay,"" ayon kay Josephine Bartolata, kagawad ng barangay.  Muli namang ipinatawag sa barangay ang mga magulang ng mga batang sangkot sa gulo at binalaan na hindi na dapat masangkot ang kanilang mga anak sa naturang insidente. --","Tatlo ang nasugatan matapos na magrambulan ang dalawang grupo ng kabataan malapit sa isang barangay hall at sa harap ng isang kagawad sa Tondo, Maynila.","Hulyo 31, 2018 11:08pm GMT+08:00",https://www.gmanetwork.com/news/balitambayan/balita/662535/2-grupo-ng-kabataan-walang-takot-na-nagrambulan-malapit-sa-barangay-hall/story/
"Dating kongresista at ambassador na si Apolinario Lozada, pumanaw na","Pumanaw na sa edad na 68 ang dating kongresista at embahador na si Apolinario Lozada, Jr., ayon sa pahayag ng Department of Foreign Affairs nitong Martes.    “I join the men and women of the Foreign Service in mourning the passing of an astute diplomat and legislator in Ambassador Lozada. I send my condolences and prayers to his family and friends in this time of great sadness,” sabi ni Foreign Affairs Secretary Alan Peter Cayetano.    “Ambassador Lozada and I were good friends and seatmates during the 11th Congress in 1998. I will always remember him as one who championed the welfare of our diplomats and kababayan abroad,” dagdag ng kalihim.    “It is my hope that his contributions to the country and for Filipinos will never be forgotten,” the Secretary added.    Nagsilbing ambassador sa Palau noong 1998 si Lozada, at nadestino rin sa Holy See, Vienna, at Baghdad.    Noong 2014, ginawaran si Lozada ng Felipe Agoncillo Distinguished Service Award para sa kaniyang kontribusyon sa Foreign Service.    Noong 1998, nahalal si Lozada na kongresista ng 5th District of Negros Occidental,  kung saan pinamunuan niya ang House Committee on Foreign Affairs.  Kabilang sa mga batas na nagawa niya ang Dual Citizenship Law at Overseas Absentee Voting Law.    Nagsilbi rin si Lozada bilang Appointments Secretary at Chief of Protocol sa administrasyon ni dating Pangulong Fidel V. Ramos.--","Pumanaw na sa edad na 68 ang dating kongresista at embahador na si Apolinario Lozada, Jr., ayon sa pahayag ng Department of Foreign Affairs nitong Martes.  “I join the men and women of the Foreign Service in mourning the passing of an astute diplomat and legislator in Ambassador Lozada. I send my condolences and prayers to his family and friends in this time of great sadness,” sabi ni Foreign Affairs Secretary Alan Peter Cayetano.  “Ambassador Lozada and I were good friends and seatmates during the 11th Congress in 1998. I will always remember him as one who championed the welfare of our diplomats and kababayan abroad,” dagdag ng kalihim.  “It is my hope that his contributions to the country and for Filipinos will never be forgotten,” the Secretary added.  Nagsilbing ambassador sa Palau noong 1998 si Lozada, at nadestino rin sa Holy See, Vienna, at Baghdad.  Noong 2014, ginawaran si Lozada ng Felipe Agoncillo Distinguished Service Award para sa kaniyang kontribusyon sa Foreign Service.  Noong 1998, nahalal si Lozada na kongresista ng 5th District of Negros Occidental,  kung saan pinamunuan niya ang House Committee on Foreign Affairs.","Hulyo 31, 2018 7:51pm GMT+08:00",https://www.gmanetwork.com/news/balitambayan/balita/662512/dating-kongresista-at-ambassador-na-si-apolinario-lozada-pumanaw-na/story/
"Batang dinukot sa Maynila, natagpuan sa Muntinlupa; suspek, arestado","Natagpuan sa Sucat, Muntinlupa City ang 3-anyos na lalaki na dinukot umano sa Santa Cruz, Maynila noong nakaraang Huwebes. Ang suspek na sinasabing may problema sa pag-iisip, nadakip.    Sa ulat ni Jun Veneracion sa GMA News ""Balitanghali"" nitong Miyerkoles, sinabing natunton ang batang si Johander dela Rama sa tulong ng impormasyon mula sa isang concerned citizen.  Namataan ang bata sa paanan ng isang footbridge sa Sucat madaling araw nitong Miyerkoles.  Naaresto rin ang sinasabing kumuha sa bata na si Christian Ulyano.  Ayon kay Senior Insp. Edison Ouano, iyak nang iyak si Johander nang muling makapiling ang kaniyang ina.  Bukod sa pumayat, may mga pasa at marka rin umano ng kurot sa katawan ng bata.  Tila nagka-trauma rin daw ang bata dahil panay ang iyak nito kapag nakikita ang suspek, ayon sa pulisya.  Nang makapanayam ng GMA News, sinabi ng suspek na hindi niya kinidnap ang bata at kusa itong sumama raw sa kaniya.  Pero hindi na umano maintindihan ang iba pa niyang pahayag. Batay sa naunang impormasyon ng pulisya, may problema sa pag-iisip ang suspek.  Sinabi ni Ouano na sasampahan nila ng reklamong kidnapping of a minor ang suspek.--","Natagpuan sa Sucat, Muntinlupa City ang 3-anyos na lalaki na dinukot umano sa Santa Cruz, Maynila noong nakaraang Huwebes. Ang suspek na sinasabing may problema sa pag-iisip, nadakip.","Agosto 1, 2018 5:36pm GMT+08:00",https://www.gmanetwork.com/news/balitambayan/balita/662639/batang-dinukot-sa-maynila-natagpuan-sa-muntinlupa-suspek-arestado/story/
"264,000 posisyon para sa mga kawani ng gobyerno, bakante— Diokno","Pinapupunan ni Department of Budget and Management (DBM) Secretary Benjamin Diokno ang mga bakanteng posisyon sa iba't ibang sangay at ahensiya ng pamahalaan. Banta ng kalihim, lulusawin niya ang mga bakanteng posisyon kapag hindi pinunan ng trabahador.  Sa isang forum sa Maynila nitong Miyerkules, sinabi ni Diokno na hanggang nitong July 30, nasa 264,000 ang mga bakanteng posisyon ang hindi nalalagyan ng tao.  “The DBM will be issuing a circular directing all agencies to fill all authorized positions available to them or risk abolition of positions left unfilled after five years from creation,” babala ni Diokno.  Makikipag-ugnayan umano ang DBM sa mga ahensiya ng gobyerno kung ano ang mga posisyon na dapat alisin.  “We are going to ask them ano ‘yung gusto niyo i-abolish dito? Para mag-clean up na rin,” saad niya. ""Pero ‘yung mga necessary positions such as teachers, lawyers, they should be filled up.”  Ayon kay Diokno, nasa 125,000 na bakanteng trabaho ay may kaugnayan sa pagtuturo at mga katulad na trabaho. Mahigit 90,000 naman na bakanteng trabaho ay may kaugnayan sa general civil servants.  May bakante ring mahigit 34,000 na posisyon para sa militar at uniformed personnel, at 14,000 na bakanteng puwesto pa para sa medical at mga katulad na trabaho.  Aminado si Diokno na marami ang bakanteng trabaho dahil sa kakulangan ng mga kuwalipikadong aplikante.  “We cannot deliver our programs and services as efficiently and effectively as possible without our civil servants there doing the work,” aniya.  “This vacuum is unacceptable ... We are funding these positions, so we want them to be filled,” saad ni Diokno kasabay ng paghikayat sa publiko na mag-aplay.  Sinabi pa ng kalihim na madadagdagan pa ang mga bakanteng posisyon sa mga kawani ng gobyerno sa 2019 budget.  “Around 10,000 new positions for teachers, 10,000 new positions for policemen, 3,000 positions for firemen, and 2,000 positions for jail officers are slated to be opened in 2019,” aniya. —","Pinapupunan ni Department of Budget and Management (DBM) Secretary Benjamin Diokno ang mga bakanteng posisyon sa iba't ibang sangay at ahensiya ng pamahalaan. Banta ng kalihim, lulusawin niya ang mga bakanteng posisyon kapag hindi pinunan ng trabahador.","Agosto 1, 2018 7:51pm GMT+08:00",https://www.gmanetwork.com/news/balitambayan/balita/662667/264-000-posisyon-para-sa-mga-kawani-ng-gobyerno-bakante-diokno/story/
"Tatlong pulis, isang sibilyan bistado sa pangingikil sa mga junk shop sa Valenzuela","Bistado ang tatlong pulis at isang sibilyan na sangkot umano sa pangongotong sa ilang mga junk shop sa lungsod ng Valenzuela.  Sa ulat ni Raffy Tima sa 24 Oras nitong Miyerkoles, kinilala ang mga suspek na sina Senior Police Officer 4 Serafin Adante, Police Officers 1 Ryan Paul Antimaro at Rey Harvey Florano at ang sibilyang si Amado Baldon Jr.  Narekober mula sa kanila ang P200 na marked money at iba pang pera.  Hindi naman nagbigay ng pahayag ang mga suspek.  Hindi rin nagbigay ng komento ang mga kasamahan ng mga naarestong pulis sa Valenzuela Police Community Precinct Station 8.  Sinubukan din ng GMA News na kuhanan ng pahayag ang mga naka-duty na pulis sa Valenzuela Police Headquarters subalit wala raw silang alam sa insidente.  Dismayado naman si Philippine National Police chief Director General Oscar Albayalde sa iligal na gawain ng mga pulis kahit pa tinaasan na ang kanilang mga sweldo.  ""Sa ngayon 'yung mga tinanggal natin, hindi natin nireassigned dahil ididismiss nating mga 'yan. So it's useless if we reassigned them somewhere,"" sabi ni Albayalde.",Bistado ang tatlong pulis at isang sibilyan na sangkot umano sa pangongotong sa ilang mga junk shop sa lungsod ng Valenzuela.,"Agosto 1, 2018 10:15pm GMT+08:00",https://www.gmanetwork.com/news/balitambayan/balita/662685/tatlong-pulis-isang-sibilyan-bistado-sa-pangingikil-sa-mga-junk-shop-sa-valenzuela/story/
"Holdaper na nambibiktima ng mga empleyado sa mall sa Sta. Rosa, patay matapos manlaban","Patay ang isang holdaper matapos umano nitong manlaban sa mga awtoridad sa Santa Rosa, Laguna nitong Miyerkoles.  Sa ulat ni John Consulta sa 24 Oras, kinilala ang suspek bilang si Bien Delos Reyes na miyembro daw ng Barredo Gun for Hire group at sangkot din sa ilang insidente ng  pangangarnap.  ""Paborito niyang biktimahin ay 'yung mga empleyado ng isang sikat na mall sa Santa Rosa. Ang tagal po namin itong minanmanan dahil masyado pong mailap ang ating suspect,"" said Police Superintendent Eugene Orate, chief of Sta. Rosa police.  ""Gusto namin mahuli ng buhay para mapanagot sa kanyang nagawang krimen ngunit mas pinili niya ang lumaban kaya ito ang kanyang kinahantungan. Magsilbing babala po sana ito sa mga lumalabag sa batas,"" dagdag naman ni Police Senior Superintendent Kirby John Kraft, provincial director ng Laguna police.  Nakuha sa wallet ni Delos Reyes ang isang sketch ng lokasyon ng dalawang gasolinahan na hinihinalang target pagnakawan ng grupo ng suspek.  Isang baril din ang narekober mula sa kanya ng pulisya.","Patay ang isang holdaper matapos umano nitong manlaban sa mga awtoridad sa Santa Rosa, Laguna nitong Miyerkoles.","Agosto 1, 2018 9:48pm GMT+08:00",https://www.gmanetwork.com/news/balitambayan/balita/662674/holdaper-na-nambibiktima-ng-mga-empleyado-sa-mall-sa-sta-rosa-patay-matapos-manlaban/story/
"Grade 11 na estudyante binugbog, ninakawan ng 3 menor de edad","Binugbog na, ninakawan pa ang isang Grade 11 na estudyante ng kapwa niya mga kabataan sa Valenzuela City.  Sa eksklusibong ulat ni James Agustin sa Unang Balita nitong Huwebes, inihayag ng estudyante sa Police Community Precinct 2 ng Valenzuela Police kung paano siya pinagdiskitahan ng mga kapwa menor de edad habang pauwi galing eskwela sa Barangay Gen. T. de Leon.  ""Nagulat na lang po ako, biglang may humawak sa balikat ko ta's pinagsususuntok na po yung mukha ko. Tapos pagkapa ko po sa bulsa ko, wala na yung cellphone,"" pag-alala nito.  Dumudugo ang ilong at pikit ang mata ng biktima, na siyang positibong kumilala sa isa sa mga suspek na 15 taon lamang na nahuling lumalabag ng curfew.  ""Nakita nila 'tong kabataan na 'to na naglalakad at pumasok na nga sa ating mga ordinansa na curfew kaya naimbitahan itong bata,"" sabi ni Deputy PCP2 Commander Senior Police Officer 4 Ricky Colibao.  Mariing itinanggi ng binatilyo ang pambubugbog at iginiit na nasa bahay lang siya noong nangyari ang insidente.  Itu-turnover ang bata sa Department of Social Welfare and Development.","Binugbog na, ninakawan pa ang isang Grade 11 na estudyante ng kapwa niya mga kabataan sa Valenzuela City.","Agosto 2, 2018 12:03pm GMT+08:00",https://www.gmanetwork.com/news/balitambayan/balita/662727/grade-11-na-estudyante-binugbog-ninakawan-ng-3-menor-de-edad/story/
"Bagong House minority leader, napili na, ayon kay Fariñas","Inihayag ni Ilocos Norte Representative Rodolfo Fariñas na si ABS party-list Representative Eugene De Vera ang bagong lider ng minorya sa Kamara de Representantes.  Sa panayam ng ""News To Go,"" sinabi ni Fariñas, dating House majority leader, na batay sa resulta ng isinagawang botohan ng mga miyembro ng minorya, si De Vera ang napiling gawing minority leader, kapalit ni Quezon Rep. Danilo Suarez.  Kasama si Suarez sa mga bumoto kay Pampanga Rep. Gloria Macapagal-Arroyo bilang bagong Speaker, na pumalit naman sa dating lider ng Kamara na si Rep. Pantaleon Alvarez.  ""Nag-meeting kami kaninang 9 o'clock, at ang aming in-elect na aming minority leader ay si Representative Eugene De Vera,"" sabi ni Fariñas.  Ayon kay Fariñas, ang mga kongresista na hindi bumoto kay Arroyo at hindi sumama sa mayorya ang nagbotohan sa pagpili kay De Vera bilang bagong lider ng minorya.  ""Kami, dahil hindi naman sumama at hindi bumoto don sa bagong mayorya, natural nag-apply kami (kay De Vera). Pwede kaming pumili kung kami ay sasali sa mayorya o sa minorya,"" paliwanag niya.  Bago ang kudeta sa Kamara na naging dahilan ng pagkakaalis kay Alvarez bilang speaker, hawak ni De Vera ang posisyon bilang deputy minority leader ni Suarez.  Ayon pa kay Fariñas, hindi maaaring angkinin ni Marikina Rep. Romero Quimbo, miyembro ng Liberal Party, na sila ang bagong minorya dahil sa pagboto ni Suarez kay Arroyo.  ""Hindi pwede dahil meron na ngayong minority... at existing minority, yung sinabi na ng Supreme Court na 'yan ang existing minority,"" paliwanag ni Fariñas.  Dagdag niya, ""Ang kamalian ni Congressman Quimbo, na siya ay isa pa ring deputy speaker, ay inaari naman niya ang minority eh merong existing minority.  Hindi naman niya pwedeng i-grab yon o agawin dahil merong nakatalaga at kasalukuyang minorya nga.""  Isiniwalat din ni Fariñas na ilang kongresista ang kumausap at kinukumbinsi siyang iwan si Alvarez at bumoto rin kay Arroyo kapalit nang pananatili niya bilang majority leader.  Gayunman, tinanggihan niya umano ang mga alok.  ""Sinabi niya sa akin, 'Sumama ka na dahil pare, ikaw din naman ang magiging majority leader.' Sabi ko, 'Hindi ako ganyan'. Ako'y majority leader dahil sa trust and confidence ni Speaker Alvarez,"" paliwanag niya.  Pumalit sa posisyon ni Fariñas bilang majority leader si Camarines Sur Rep. Rolando Andaya.—",Inihayag ni Ilocos Norte Representative Rodolfo Fariñas na si ABS party-list Representative Eugene De Vera ang bagong lider ng minorya sa Kamara de Representantes.,"Agosto 2, 2018 4:38pm GMT+08:00",https://www.gmanetwork.com/news/balitambayan/balita/662769/bagong-house-minority-leader-napili-na-ayon-kay-farinas/story/
"Lalaking nagnakaw ng barena sa isang sasakyan sa San Mateo, Rizal, na-hulicam","Isang lalaki ang na-hulicam na nagnakaw ng gamit sa loob ng isang sasakyan sa San Mateo, Rizal.  Ayon sa ulat sa Unang Balita nitong Lunes, ninakaw ng isang lalaki ang barena sa loob ng nakaparadang sasakyan.  Kita sa kuha ng CCTV ang nakaparadang owner-type jeep na nilapitan ng lalaki sabay kinuha ang barena sa loob ng bukas na sasakyan.  Dali-daling umalis ang lalaki pagkakuha ng gamit.  Nagulat ang may-ari ng sasakyan sa pagkawala ng barena kaya binalikan niya ang CCTV sa lugar kung saan nakita niya kung ano ang nangyari.","Isang lalaki ang na-hulicam na nagnakaw ng gamit sa loob ng isang sasakyan sa San Mateo, Rizal.","Hulyo 16, 2018 11:01am GMT+08:00",https://www.gmanetwork.com/news/balitambayan/balita/660586/lalaking-nagnakaw-ng-barena-sa-isang-sasakyan-sa-san-mateo-rizal-na-hulicam/story/
"Chairman na pinagbantaang itutumba nang manalo, pinagbabaril sa harap ng barangay hall","Patay sa pamamaril ng riding in tandem sa harap ng barangay hall ang isang punong barangay sa Tondo, Maynila. Ang biktima, pinagbantaan umano na dalawang buwan lang matapos na manalo sa barangay elections nitong nakaraang Mayo.    Sa ulat ni Susan Enriquez sa GMA News ""24 Oras"" nitong Huwebes, makikita sa CCTV ng barangay na nakaupo at nakikipagkwentuhan sa harap ng barangay hall si chairman Joseph Moran nitong Miyerkoles ng gabi nang biglang tigilin sa harap nila ang mga suspek na nakamotorsiklo at pinagbabaril ang biktima.  Nagawa pang makatakbo ng ilang hakbang ni Moran pero bumagsak din sa kalsada dahil sa mga tama ng bala at namatay.  Mabilis ding tumakas ang mga suspek at hindi naman nasaktan ang kausap ng biktima.  Pulitika ang nakikitang motibo ng pamilya sa pamamaslang dahil pinagbantaan daw noon ang biktima nang manalo bilang kapitan ng barangay nitong nakaraang Mayo.  ""Pagkatapos ng eleksiyon noong gabi, naka-receive kami ng balita na antayin lang siya na two months na pagkakaupo,"" anang kaanak.  Patuloy ang imbestigasyon ng pulisya at bumuo na ng task force para lutasin ang krimen.--","Patay sa pamamaril ng riding in tandem sa harap ng barangay hall ang isang punong barangay sa Tondo, Maynila. Ang biktima, pinagbantaan umano na dalawang buwan lang matapos na manalo sa barangay elections nitong nakaraang Mayo.","Agosto 2, 2018 11:18pm GMT+08:00",https://www.gmanetwork.com/news/balitambayan/balita/662827/chairman-na-pinagbantaang-itutumba-nang-manalo-pinagbabaril-sa-harap-ng-barangay-hall/story/
"Jail officer, patay sa ambush sa Sta. Ana, Maynila","Nakabunot pa ng baril pero hindi na nakapagpaputok pa ang isang jail officer nang pagbabarilin siya ng salarin sa loob ng kaniyang sasakyan sa Sta. Ana, Maynila. Ang biktima, dati nang na-ambush pero nakaligtas noon.    Sa ulat ni Ivan Mayrina sa GMA News ""24 Oras"" nitong Huwebes, sinabing dalawang kanto na lang ang layo sa kaniyang bahay ng biktimang si Jail Inspector Jorge Delfin nang tambangan siya sa Sagrada Familia Street sa Sta. Ana ng salaring nakasakay sa motorsiklo.  Tinatayang 14 na bala ang pinakawalan ng 'di pa nakikilalang salarin sa sasakyan ni Barot na galing sa 24 oras na duty sa Metro Manila District Jail sa Bicutan.  ""Matatawag natin itong professional [ang salarin]. At saka talagang sinisigurado, at kung makita naman ninyo 'yung empty shells na na-recover, nag-change mag [magazine] pa siya [ng baril]. So talagang desidido 'yung gunman [napatayin ang victim],"" ayon kay P/Supt Albert Barot, commander, Manila Police District-Station 6.  Nakita pa ang baril ni Delfin sa sahig nito ng sasakyan na indikasyon umano na nakuha pa niyang bumunot pero hindi na nakaganti ng putok.  Ayon sa asawa ni Delfin, ikalawang tangka na ito sa buhay ng asawa. Na-ambush din daw ang kaniyang mister noong 2002 matapos may makabanggaan umanong drug lord na nakakulong sa Pasay City Jail kung saan siya nakadestino noon.  Ang trabaho pa rin ni Delfin ang isa sa mga malakas na anggulo na tinitingnan ng mga awtoridad na motibo sa kaniyang pagkakapaslang.  ""Doon sa mga trabaho nila na nag-o-Oplan Greyhound inspection, siguro may nakukuha sila o may nakabangga siya dun sa jail,"" ayon kay Barot.  Hindi nakunan sa CCTV ng barangay ang pananambang kay Delfin pero may nakitang rider na umuna sa sasakyan ng biktima at lumingoy sa kaniya.  Patuloy ang imbestigasyon ng pulisya sa krimen.--","Nakabunot pa ng baril pero hindi na nakapagpaputok pa ang isang jail officer nang pagbabarilin siya ng salarin sa loob ng kaniyang sasakyan sa Sta. Ana, Maynila. Ang biktima, dati nang na-ambush pero nakaligtas noon.","Agosto 2, 2018 10:53pm GMT+08:00",https://www.gmanetwork.com/news/balitambayan/balita/662825/jail-officer-patay-sa-ambush-sa-sta-ana-maynila/story/
"Utak umano sa pagpatay kay Mayor Bote, pinangalanan na ng PNP","Pinangalanan na ng Philippine National Police (PNP) ang umano'y utak sa pananambang at pagpatay kay General Tinio, Nueva Ecija Mayor Ferdinand Bote.  Ipinakita ni PNP chief Director General Oscar Albayalde sa mga mamamahayag nitong Lunes ang diagram na nagpapakita sa mga sangkot sa pagpatay sa alkalde.  Kabilang sa mga suspek ang umano'y mastermind sa krimen na si Christian Saquilabon.     PNP identifies alleged mastermind in the killing of General Tinio, Nueva Ecija Mayor Ferdinand Bote.        Isa umanong kontratista ng mga proyekto si Saquilabon, at pinaniniwalaang may kinalaman ang negosyo sa pagpatay sa alkalde.  Ayon kay Police Regional Office 3 director Chief Superintendent Amador Corpus, nasa hanggang walo ang sangkot sa pagpatay kay Bote.  Nadakip na ang umano'y bumaril sa alkalde na sina Florencio Suarez at Roberton Gumatay, habang sumuko naman ang isa pang suspek na si Arnold Gamboa.  Bukod kay Saquilabon, pinaghahanap pa ang isang Jun Fajardo, at dalawang hindi pa binanggit ang pangalan.  Sakay si Bote ng kaniyang sasakyan nang barilin siya noong Hulyo 3 sa Cabanatuan City.  Nangyari ang pamamaril kay Bote isang araw lang matapos ding mapatay sa pamamaril si Tanauan City, Batangas Mayor Antonio Halili. —","Pinangalanan na ng Philippine National Police (PNP) ang umano'y utak sa pananambang at pagpatay kay General Tinio, Nueva Ecija Mayor Ferdinand Bote.","Hulyo 16, 2018 4:15pm GMT+08:00",https://www.gmanetwork.com/news/balitambayan/balita/660639/utak-umano-sa-pagpatay-kay-mayor-bote-pinangalanan-na-ng-pnp/story/
"Inuman ng magkakaeskwela nauwi sa rape; 2 suspek, arestado","Arestado ang dalawang lalaki na nanggahasa umano sa kanilang 16-anyos na kaeskwela sa Brgy. Holy Spirit as Quezon City nitong Lunes ng gabi.  Sa ikinasang entrapment operation ng Quezon City Police District (QCPD), naaresto ang mga suspek na isang 16-anyos at isang 19-anyos.  Kwento ng tiyahin ng biktima, Sabado ng gabi nang nag-inuman ang magkakaeskwela sa isang bar sa Lagro matapos ang kanilang klase.  Pero noong nagyayaya nang pauwi ang lasing na biktima ay isinakay siya umano sa sasakyan ng mga suspek at dinala sa isang bahay, kung saan siya pinagsamantalahan ng dalawang suspek.  Inihatid pa ng isa sa mga suspek ang biktima hanggang sa sakayan ng tricycle.  Nalaman na lang ang insidente nang magsumbong ang biktima sa kanyang pinsan nitong Linggo ng gabi.  May kiss mark pa raw ang biktima sa kanyang leeg.  Depensa ng 16-anyos na suspek: “Hindi ko po alam na ganun po nangyari kasi po lasing na lasing na rin po ako noon.”  Iginiit naman ng isa pang suspek na nadamay lang siya.  “Hindi naman po namin balak yun or nangyari pong ganun kasi nagkainuman lang po sila nadamay lang po ako sa akin lang po yung pwesto,” sabi ng 19-anyos na suspek.  Napaiyak na lang ang nanay ng biktima nang malaman ang sinapit ng anak.  “Masakit sa akin kasi inaalagaan ko yang anak ko. Halos palagi ko siyang pinagsasabihan na mag-aral ka ng mabuti. Gusto ko lang talaga makulong sila kasi sinira nila ang kinabukasan ng anak ko,” ani ng nanay ng biktima.  Nagpaalala naman ang mga otoridad sa mga magulang na bantayan at gabayan ang kanilang mga anak para maiwasan ang ganitong insidente.  “Dapat siguro yung guidance ng magulang sa mga estudyante kasi nag-aaral pa itong mga ito na pagsabihan nila ang mga anak nila na huwag masyadong makikipagkita [at] makikipag-inuman at their age kasi menor de edad pa sila,” ani Chief Inspector Sandie Caparroso, deputy station commander ng QCPD Station 6.  Desidido ang mga kaanak ng biktima na magsampa ng reklamong rape laban sa mga suspek.  Ang menor de edad namang suspek ay itu-turnover sa Department of Social Welfare and Development. —",Arestado ang dalawang lalaki na nanggahasa umano sa kanilang 16-anyos na kaeskwela sa Brgy. Holy Spirit as Quezon City nitong Lunes ng gabi.,"Hulyo 17, 2018 7:30am GMT+08:00",https://www.gmanetwork.com/news/balitambayan/balita/660709/inuman-ng-magkakaeskwela-nauwi-sa-rape-2-suspek-arestado/story/
"Hinihinalang gunrunner, patay nang manlaban umano sa buy-bust operation","Patay ang isang lalaki na hinihinalang gunrunner matapos manlaban umano sa mga awtoridad na nagsagawa ng buy-bust operation sa Payatas Road, Quezon City pasado alas dos ng madaling araw nitong Martes.  Nakilala lamang sa alias Black ang napatay habang nakatakas ang kanyang kasamahang si alias Boy sakay ng motorsiklo.     JUST IN: Lalaki, patay sa engkwentro ng CIDG QC sa Payatas Road Quezon City. Sa buy-bust operation ay nabilhan siya ng kalibre .38 baril pero nakahalata raw ito na pulis ang katransaksyon niya at nagpaputok.        Isang kalibre .38 na baril ang binili ng operatiba ng Philippine National Police-Criminal Investigation and Detection Group - Quezon City sa mga suspek sa halagang P50,000.  Pero nakahalata raw ito na pulis ang katransaksyon kaya bumunot umano ng baril at nagpaputok.  “Nakahalata itong suspek at binunot 'yung isang baril niya at allegedly pumutok sa pulis. Pinutukan niya 'yung pulis then umilag 'yung pulis. Gumanti ng putok kaya namatay itong suspek,” ani Superintendent Charlie Cabradilla, hepe ng CIDG QC.  Ayon pa sa mga pulis, posible ring sangkot sa gun for hire activities at illegal na droga ang suspek.  “He is not only selling illegal firearms. We have an information na involved din siya sa illegal drugs,” dagdag pa ni Cabradilla.  Nakuha sa pinangyarihan ng engkwentro ang buy-bust money at baril ng suspek.","Patay ang isang lalaki na hinihinalang gunrunner matapos manlaban umano sa mga awtoridad na nagsagawa ng buy-bust operation sa Payatas Road, Quezon City pasado alas dos ng madaling araw nitong Martes.","Hulyo 17, 2018 7:57am GMT+08:00",https://www.gmanetwork.com/news/balitambayan/balita/660710/hinihinalang-gunrunner-patay-nang-manlaban-umano-sa-buy-bust-operation/story/
"Operasyon sa batang may malaking bukol sa leeg, natuloy na","Nagsisimula pa lang matutong maglakad noong 2016 si Thirdy nang una siyang mapanood ng mga Kapuso at makita ang kaawa-awa niyang kalagayan dahil sa malaki niyang bukol sa leeg. Dalawang taon ang nakalipas, isang masayahing Thirdy na ang makikita ngayon.    Sa panayam ng GMA News noong 2016 sa ama ni Thirday na si Cesar Albino Jr., hindi niya naitago ang lungkot sa kalagayan ng anak habang gumagabay sa paglalakad.  ""Bilang tatay, masakit po sa akin na makitang gano'n na may bukol [siya sa leeg na malaki,"" saad ng ama.  Ayon sa doktor, ang malaking bukol sa leeg ni Thirdy ay isang congenital malformation na kung tawagin ay cystic hygroma.  ""Ang cystic hygroma ay isang bukol ang laman usually tubig. Hindi naman siya cancerous.Wwala talaga siyang exact explanation cause,"" paliwanag ni Dr. Giancarlo Espineda, pediatric surgeon, PCMC.  Sa ulat ng GMA News ""24 Oras"" nitong Lunes, sinabing ilang beses naantala ang operasyon kay Thirdy dahil madalas siyang magkasakit.  Pero nitong nakaraang buwan, naisagawa na ang operasyon at natanggal na ang bukol sa kaniyang leeg na halos dalawang kilo umano ang bigat na nagpapahirap sa bata.  Ngayon, maayos nang nakapaglalakad si Thirdy at masaya nang nakakapaglaro.  At sa susunod na taon, plano na ng kaniyang mga magulang na ipasok siya sa day care.  Labis ang kasiyahan ng mga magulang ni Thirdy na makitang masaya at masigla ang kanilang anak.  Nagpapasalamat din sila ng labis sa lahat ng taong tumulong para maipaopera ang kanilang anak. --","Nagsisimula pa lang matutong maglakad noong 2016 si Thirdy nang una siyang mapanood ng mga Kapuso at makita ang kaawa-awa niyang kalagayan dahil sa malaki niyang bukol sa leeg. Dalawang taon ang nakalipas, isang masayahing Thirdy na ang makikita ngayon.","Hulyo 16, 2018 10:39pm GMT+08:00",https://www.gmanetwork.com/news/balitambayan/balita/660690/operasyon-sa-batang-may-malaking-bukol-sa-leeg-natuloy-na/story/
"'Overweight' na Dalian trains, posibleng pa ring magamit sa MRT-3 —Tugade","Sinabi ni Transportation Secretary Arthur Tugade nitong Martes na maaari pa ring magamit sa Metro Rail Transit Line 3 (MRT3) ang kontrobersiyal na mga bagon na binili mula sa Chinese firm na CRRC Dalian Co. Ltd.  Dalawang taon nang nakatengga ang 48 bagon ng Dalian dahil sa ilang isyu ""compatibility"" at hindi umano akma ang bigat nito sa kapasidad ng riles ng MRT3.  Ayon kay Tugade, lumabas sa pagsusuri na ginawa ng TUV Rheinland ng Germany na maaari pa ring gamitin ang mga bagon ng Dalian nang hindi malalagay sa panganib ang kaligtasan ng mga pasahero.  Dagdag ng kalihim, maaaring may gawin na pagbabago sa mga bagon na naayon sa rekomendasyon.  ""Ang sabi ng audit, may kakulangan at meron dapat isingit in relation to the terms of reference,"" sabi ni Tugade. ""Ang sabi po ng Dalian pupunuan ang kakulangan, reremedyohan ang kailangan remedyohan.  Yung spare parts na kailangan ay dadalhin at no cost to government.""  Kabilang sa reremedyohan ang bigat umano ng mga bagon.  ""The best case scenario magagamit ang Dalian kasi it will not compromise safety and security,"" saad niya.  Sinabi naman ni Transportation Undersecretary for Rails Timothy John Batan na target nilang makakuha ng kasunduan sa CRRC Dalian kung maaaring magamit na ang bagon sa Agosto 20.  ""Ang target na matapos at magkasundo ukol sa bagay na 'yan ay August 20 dahil may government to government high level bilateral meeting with China,"" ani Batan.  Ayon sa DOTr, dapat  na 46.4 tons lang ang bigat ng bawat bagon alinsunod sa nakasaad sa kasunduan nang bilhin ang mga ito. Pero nang dumating, umabot umano sa 49.7 tons ang bigat ng bawat isa.  Sinabi ni Tugade na kakailanganin nila ang dagdag na bagon sa Agosto sa pagpasok ng Sumitomo para sa maintenance and rehabilitation ng iba pang mga bagon.  Mula sa 15 hanggang 16 na bagon na bumibiyahe bawat araw, mababawasan ito sa 12 kapag sinimulan ng Sumitomo ang pagkumpuni.—",Sinabi ni Transportation Secretary Arthur Tugade nitong Martes na maaari pa ring magamit sa Metro Rail Transit Line 3 (MRT3) ang kontrobersiyal na mga bagon na binili mula sa Chinese firm na CRRC Dalian Co. Ltd.,"Hulyo 17, 2018 6:33pm GMT+08:00",https://www.gmanetwork.com/news/balitambayan/balita/660804/overweight-na-dalian-trains-posibleng-pa-ring-magamit-sa-mrt-3-tugade/story/
"Mahigit 900 residente ng QC, lumikas sa mga evacuation center","Dahil sa pagbaha nitong Martes bunsod ng walang tigil na pag-ulan, mahigit 900 residente mula sa dalawang barangay ang inilikas sa iba’t ibang evacuation centers sa Quezon City.  Kanya-kanyang pwesto at latag ng banig sa covered court ang mga lumikas na residente ng Brgy. Bagong Silangan sa Quezon City. Karamihan sa kanila ay mga babae at bata dahil naiwan para magbantay sa mga bahay ang mga lalaki.  Kabilang sa mga lumikas ang kapapanganak lang noong nakaraang buwan na si Shirley Magalona at dalawa niyang anak.  “Sanay na po kaso nangangamba pa rin po oras ng trahedya na ganito karaniwang gabi pa ang ulan kaya lumilikas po kami ng wala sa oras,” ani Shirley.  Tuwing malakas ang buhos ng ulan ay agad ding lumilikas ang buong pamilya ni Angeline Calamba.  “Noong umalis po kasi kami sa bahay hanggang bewang po [ang tubig], pero nung pumunta po ang asawa ko ang sabi ay lagpas tao na,” sabi ni Angeline.  Binigyan ng relief goods ng lokal na pamahalaan ang mga evacuee kabilang na ang bigas, noodles, de-lata at biscuit.  Nasa 802 residente o katumbas ng 201 pamilya ang lumikas sa tatlong evacuation centers ng barangay.  May mga lumikas din sa Sulyap ng Pag-asa Center at area ng lumang palengke.  Samantala, sa covered court din lumikas ang nasa 100 residente ng Gumamela St. sa Brgy. Roxas District.  Hindi raw bago sa mga residente na ang paglikas sa tuwing umaapaw ang ilog sa kanilang lugar.  Kwento ng residenteng si Lani Gonzales, “Malapit na ho sa second floor namin malapit na kaming abutin sa second floor.”  Binigyan ng mga tauhan ng barangay ng antibiotic ang mga residenteng lumusong sa baha kahapon para maiwasan ang leptospirosis.  May mga gamot din para sa lagnat, ubo at sipon kung sakaling kailanganin.","Dahil sa pagbaha nitong Martes bunsod ng walang tigil na pag-ulan, mahigit 900 residente mula sa dalawang barangay ang inilikas sa iba’t ibang evacuation centers sa Quezon City.","Hulyo 18, 2018 7:27am GMT+08:00",https://www.gmanetwork.com/news/balitambayan/balita/660864/mahigit-900-residente-ng-qc-lumikas-sa-mga-evacuation-center/story/
"Bisekletang pambaha, kinagigiliwan sa Hagonoy","Isang residente sa Hagonoy, Bulacan, ang nakaisip ng paraan para makabiyahe siya tuwing may baha sa kanilang lugar nang hindi nababasa ang kanyang mga paa.  Ayon kay 68-anyos na si Rodrigo Tumalad sa ulat ng News To Go nitong Martes, inimbento niya ang ""bahasikleta"" para may magamit siya tuwing mataas ang tubig sa kanilang lugar.  May taas na siyam na talampakan ang ""bahasikleta,"" na kinagigiliwang panoorin ng mga kapitbahay ni Tumalad tuwing may baha sa kanila. —","Isang residente sa Hagonoy, Bulacan, ang nakaisip ng paraan para makabiyahe siya tuwing may baha sa kanilang lugar nang hindi nababasa ang kanyang mga paa.","Hulyo 17, 2018 4:02pm GMT+08:00",https://www.gmanetwork.com/news/balitambayan/balita/660775/bisekletang-pambaha-kinagigiliwan-sa-hagonoy/story/
"Loob ng bahay, biglang nagkaroon ng swimming pool matapos pasukin ng baha ","Hindi napigil ng masamang panahon ang good vibes ng mga Pinoy na kinagiliwan sa social media.    Sa ulat ng GMA News ""Unang Balita"" nitong Miyerkoles, mistulang nagkaroon ng instant swimming pool sa loob ng bahay ang isang residente sa Hagonoy, Bulacan matapos silang pasukin ng baha.  Sa video ni Jobbee Jugueta Bautista, makikita ang isang lalaking relax na relax sa sarili niyang indoor swimming pool.  Samantala, isang estudyante naman sa Parañaque ang may sariling diskarte para hindi mabasa ng baha sa pagpasok sa paaralan.  Salit-salitan niyang ginawang tungtungan ang mga kaha ng bote para hindi siya siya tumapak sa baha.  Kinatuwaan naman ng mga netizen ang isang events hall sa Tanza, Navotas na mala-barko ang hitsura.  Dahil sa baha sa paligid ng gusali, mistula itong tunay na barko na nakalubog sa tubig.  Hindi rin nagpahuli ang GMA Public Affairs na nakuha pang mag-post ng hugot sa Facebook.  Sobrang naka-relate ang mga netizens sa hugot nitong 'Wala siyang feelings sa'yo',  All levels. --",Hindi napigil ng masamang panahon ang good vibes ng mga Pinoy na kinagiliwan sa social media.,"Hulyo 18, 2018 5:13pm GMT+08:00",https://www.gmanetwork.com/news/balitambayan/balita/660946/loob-ng-bahay-biglang-nagkaroon-ng-swimming-pool-matapos-pasukin-ng-baha/story/
"Enforcer, nangotong  sa foreigner na lumabag daw sa number coding","Kapalit ng hindi pagkuha ng lisensya, kinotongan umano ng P2,000 ng isang tauhan ng Manila Traffic and Parking Bureau (MTPB) ang isang dayuhang motorista sa Maynila na lumabag daw sa number coding.  Ang pag-alma ng dayuhan, makikita sa viral video sa insidente na nangyari sa sa panulukan ng Blumentritt at Aurora Boulevard sa Santa Cruz, Manila.   Sa ulat ni Victoria Tulad sa Unang Balita nitong Miyerkoles, makikita sa video ang pag-uusap ng driver na si Albert at ng enforcer, na abala noon sa pagsusulat sa ticket dahil sa paglabag umano sa batas-trapiko.  Matapos nito, nakipag-areglo ang enforcer para sa halagang P2,000.  ""Okay lang po?"" tanong ng enforcer. ""Sige po kasi talagang wala po kaming oras, sir,"" sagot ng babaeng kasama ng dayuhan.  Nang manghingi ng resibo ang mga sakay ng kotse, nagwika ang enforcer, ""Ito po 'yung ticket ng coding. So, kung kukunin ko po ang lisensya n'yo tutubusin n'yo po sa City Hall.""  Pagbalik ng enforcer sa lisensya at ticket, doon na siya naningil. Kinuha niya ang pera at itinago sa kulay itim na file pad.  Ngunit umalma ang dayuhang driver para sa resibo. ""I need a receipt saying that I gave you P2,000.""  Ipinaliwanag ng enforcer na violation receipt ang ibinigay niya.  ""Doesn't say here where I gave you 2,000,"" muling pag-aalma ng dayuhan.  ""Oh no! That's aregluhan. That is areglo. Aregluhan po ma'am 'yun. Kung okay lang sabi ko diba?"" pahayag ng enforcer.  Sinubukang tumawad ng babaeng kasama ng dayuhan ngunit hindi pumayag ang awtoridad.  Napamura na lamang ang dayuhang motorista sa inis.  Tatlong araw pa lang noon na nagbabakasyon sa Pilipinas ang dayuhan nang mangyari ang pangongotong umano, ayon sa nag-upload ng video.  Pinag-aaralan pa ng mga nabiktima kung magsasampa sila ng reklamo, at hindi pa nagpapahayag ang traffic enforcer.  Sinisikap din ng GMA news na makuha ang pahayag ng tanggapan ng MTPB.","Kapalit ng hindi pagkuha ng lisensya, kinotongan umano ng P2,000 ng isang tauhan ng Manila Traffic and Parking Bureau (MTPB) ang isang dayuhang motorista sa Maynila na lumabag daw sa number coding.","Hulyo 18, 2018 12:48pm GMT+08:00",https://www.gmanetwork.com/news/balitambayan/balita/660902/enforcer-nangotong-sa-foreigner-na-lumabag-daw-sa-number-coding/story/
"Aroma Compound, pinamumugaran ng mga dagang nagdudulot ng leptospirosis","Isang compound na animo'y tambakan ng basura ang pinamumugaran ng mga daga sa lungsod ng Maynila.  Ayon sa ulat ni Cesar Apolinario sa Balitanghali nitong Miyerkoles, ang mga dagang ito ang nagdudulot ng leptospirosis sa mga residente ng Aroma Compound, lalo na't may pagulan at pagbaha.  Ang leptospirosis ay isang sakit na nakukuha mula sa ihi at dumi ng daga.  ""Natatakot din po lagi kaming kinakagat..."" sabi ng isang residente.  ""Sanay na tao dito, Sir,"" dagdag ng isa pang residente.  Sa kabila ng panganib na dulot ng leptospirosis, tuloy pa rin ang mga bata sa paglalaro sa daan kahit sila pa ay nakayapak.  Bukod sa mga buhay na daga, nagkalat din ang mga patay na daga sa masukal na lugar.  Patuloy naman ang paglilinis na ginagawa ng lokal na pamahalaan para masugpo ang mga dagang ito.  Kinukumpuni na rin ang mga baradong kanal sa lugar upang maiwasan ang pagbaha, ayon sa ulat.  ""Ang paborito ng mga dagang pamugaran ay basura so kung may basura, umulan, nagbaha, nandiyan ang posibilidad ng leptospirosis. Sana pagsikapan nilang itabi at ligpitin ang mga basura na 'yan,"" sabi ng isang opisyal.",Isang compound na animo'y tambakan ng basura ang pinamumugaran ng mga daga sa lungsod ng Maynila.,"Hulyo 18, 2018 3:23pm GMT+08:00",https://www.gmanetwork.com/news/balitambayan/balita/660925/aroma-compound-pinamumugaran-ng-mga-dagang-nagdudulot-ng-leptospirosis/story/
"3 kabataang nagtangkang magnakaw sa sari-sari store, na-hulicam","Na-hulicam ang tangkang pagnanakaw ng tatlong kabataan sa isang sari-sari store sa General Geronimo St. sa Brgy. Bagong Silangan, Quezon City, pasado Martes ng hatinggabi.  Kasagsagan ng buhos ng ulan nang makita sa CCTV ang pakikipag-usap ng tatlo sa dalawang pang kabataan na nakapayong.  Nang makaalis na ang dalawa ay nilapitan na ng tatlo ang tindahan.  Sinampa ng unang binatilyo ang pinto ng sari-sari store pero hindi siya nakapasok.  Sumunod namang sumubok ang mas maliit sa kanya pero hindi rin nakapasok.  Bigo rin ang ikatlo nilang kasamahan na sumampa sa pinto.  Nagtakbuhan ang mga kabataan nang dumating ang mga barangay tanod.  Ayon sa mga tauhan ng barangay, na-monitor nila sa CCTV ang kahina-hinalang kilos ng mga kabataan kaya agad silang nakaresponde.  Isa sa tatlo ang nahuli at dinala sa barangay hall.  Aminado ang 14-anyos na tinangka nilang pasukin ang tindahan para kumuha ng tsitsirya.  Pinatawag ang kanyang magulang para sa counselling bago pinauwi ang menor de edad. —","Na-hulicam ang tangkang pagnanakaw ng tatlong kabataan sa isang sari-sari store sa General Geronimo St. sa Brgy. Bagong Silangan, Quezon City, pasado Martes ng hatinggabi.","Hulyo 18, 2018 7:48am GMT+08:00",https://www.gmanetwork.com/news/balitambayan/balita/660865/3-kabataang-nagtangkang-magnakaw-sa-sari-sari-store-na-hulicam/story/
"Hype, pinagpapaliwanag ng LTFRB sa umano'y P2-per-minute charge","Pinagpapaliwanag ng Land Transportation Franchising and Regulatory Board (LTFRB) nitong Miyerkoles  ang Hype Transport Systems Inc. tungkol sa umano'y karagdagang paniningil ng P2.00 kada minuto sa kanilang mga pasahero.  Sa show cause order na inilabas ng LTFRB noong Hulyo 13 na inilabas sa mga mamamahyag, nakasaad na dapat ipaliwanag ng Hype kung bakit hindi sila dapat suspindihin o kanselhin ang kanilang operasyon dahil sa umano'y dagdag na singil na kinukuha sa mga pasahero.  Sa show cause order, nakasaad na naniningil umano ang Hype ng P2 kada minuto ""without authority from the Board"" (bukod pa sa flagdown rate nito na P40.00 at P14.00 kada kilometro na singil).  Inatasan din ng LTFRB ang Hype na sumagot sa loob ng limang araw matapos ilabas ang kautusan. Pinapadalo rin sila sa pagdinig sa Quezon City sa susunod na Martes, Hulyo 24.  ""Failure on the part of Hype Transport Systems Inc. to answer in writing this Show Cause order within the said period from receipt hereof and to appear at the hearing of this case shall be considered as waiver on its part to be heard and this case shall be decided on the basis of the records of this Board,"" saad ng kautusan.  Sinusubukan pa ng GMA News Online na kunan ng pahayag ang Hype.  Bago ang Hype, una nang tinalakay ng LTFRB ang Grab Philippines dahil sa paniningil din ng P2 per minute travel charge.    Naaprubahan ang prangkisa ng Hype bilang isang Transportation Network Company (TNC) ng LTFRB noong Abril 18, 2018.  Ngunit noong Hunyo 2018, binigyan ng Department of Transportation (DOTr) ang LTFRB ng buong kapangyarihan na ayusin, pangasiwaan at tukuyin ang mga fare rates ng mga TNCs.--",Pinagpapaliwanag ng Land Transportation Franchising and Regulatory Board (LTFRB) nitong Miyerkoles  ang Hype Transport Systems Inc. tungkol sa umano'y karagdagang paniningil ng P2.00 kada minuto sa kanilang mga pasahero.,"Hulyo 18, 2018 6:29pm GMT+08:00",https://www.gmanetwork.com/news/balitambayan/balita/660958/hype-pinagpapaliwanag-ng-ltfrb-sa-umano-y-p2-per-minute-charge/story/
"2 pulis-Maynila na nangotong ng P50,000 sa kanilang hinuli, arestado","Arestado ang dalawang pulis-Maynila na umano'y nangotong ng P50,000 sa apat na tao na kanilang dinakip dahil umano sa human trafficking.  Sinalakay ng mga tauhan ng Philippine National Police-Counter Intelligence Task Force ang himpilan ng Manila Police District Special Operations Unit nitong Huwebes ng madaling-araw batay na rin sa sumbong ng kamag-anak ng mga biktima na hinuli ng ""kotong cops.""  Sa ulat ng Unang Balita nitong Huwebes, pinosasan ng mga tauhan ng PNP-CITF ang guwardiya at ang umano'y ""striker"" na kasabwat ng mga pulis sa pangongotong sa apat na biktima.  Pahayag ni MPD Director Rolando Anduyan, nagsumbong sa CITF ang isa sa kaanak ng apat na biktima ng mga pulis.  Sa una, P100,000 ang hiningi umano ng mga pulis sa kanilang nahuli. Nagkatawaran hanggang sa bumaba sa P50,000.  Naaresto sa raid ang suspek na mga pulis na sina Police Officer 1 (PO1) MJ Cerilla at PO1 Erdie Bautista, na kapwa hindi pa nagbigay ng pahayag.   ""Sila talaga yung recorded na nagne-negotiate doon sa 'robbery-extortion' na kaso natin,""  pahayag ni Director Anduyan.  Sa loob umano ng opisina nagka-abutan at si Bautista umano ang lumalabas na tumanggap ng pera.  Iimbestigahan din umano ang apat na iba pang pulis na naka-assign sa MPD District Security Operations Unit (DSOU).  Tinanggal na umano sa puwesto ang hepe ng unit, ayon sa ulat ng Unang Balita.  Legal umano ang operasyon laban sa apat na inaresto dahil umano sa human trafficking at kumpleto ang mga papeles at may request pa mula sa scene of the crime operatives (SOCO).  Pero dapat umanong nagpaalam ang dalawang sangkot na pulis bago isagawa ang operasyon at nag-report sila isang oras matapos ang operasyon.  Hindi umano nagawa ng dalawang pulis ang mga patakaran sa pag-aresto, ayon kay Anduyan.  Mahaharap si Cerilla at Bautista sa reklamong robbery-extortion at administratibo.","Arestado ang dalawang pulis-Maynila na umano'y nangotong ng P50,000 sa apat na tao na kanilang dinakip dahil umano sa human trafficking.","Hulyo 19, 2018 10:01am GMT+08:00",https://www.gmanetwork.com/news/balitambayan/balita/661014/2-pulis-maynila-na-nangotong-ng-p50-000-sa-kanilang-hinuli-arestado/story/
"Batang naturukan ng Dengvaxia noong 2016, pumanaw sa sakit; PAO, nagsiyasat","Isang 12-anyos na lalaki ang nasawi sa sakit sa lalawigan ng Quezon. Pero ang mga magulang ng bata, hinihinala na may kinalaman ang Dengvaxia sa sinapit ng kanilang anak.    Sa ulat ni Lala Roque sa GMA News “Balita Pilipinas” nitong Miyerkoles, kinilala ang nasawi na si John Harry Rellores.  Dati umanong masigla at hindi sakiting bata si Rellores, ayon sa kaniyang mga magulang bago pa man ito mabakunahan ng Dengvaxia na pangontra sa dengue virus noong Grade 5 student ito.  Kinalaunan, unti-unti raw humina ang resistensiya ng bata at inirereklamo ang matinding pananakit ng ulo na kung minsan ay dahilan din para mawalan ng malay.  Nitong Hulyo, tuluyan daw bumigay ang katawan ng biktima kaya dinala nila sa ospital sa Lucena City, Quezon at doon na binawian ng buhay matapos ma-confine ng ilang araw.  Sa death certificate ng bata, nakasaad na central nervous system infections system ang ikinamatay ni Rellores.  Dahil sa hinala ng kaniyang mga magulang na may kinalaman ang Dengvaxia ang pagkamatay ng anak, lumapit sila sa Public Attorney's Office (PAO) na nagsagawa ng pagsusuri sa bangkay nito.  Ayon kay Dr. Erwin Erfe, forensic expert ng PAO, namatay ang bata dahil sa matinding pamamaga ng utak at pagdurugo nito, na nakita ring umano sa iba pang namatay na kanilang sinuri na pinaniniwalaan nilang dulot din ng Dengvaxia.  ""The same 'yung nakita namin, lumaki 'yung organs specifically 'yung liver niya, 'yung spleen. At nakakita rin kami ng mga pagdurugo dito,"" sabi ni Dr. Erfe.  Sinabi ni PAO Chief Attorney Persida Acosta na ipadadala pa nila sa kanilang senior pathologist para isailalim sa histo pathological exam ang mga nakuhang specimen mula sa bata.  Dagdag niya,  ang resulta ng pagsusuri ang maaaring maging basehan nila kung isasama nila ang nangyari kay Rellores sa mga kasong isasampa na nila laban sa mga dati at kasalukuyang opisyal ng iba't ibang ahensiya ng gobyerno na sangkot sa pagpapagamit sa Dengvaxia sa anti-dengue program.  ""Ang mga kaso ay violation ng Anti-Torture Act o Republic Act 9745 and then reckless imprudence resulting to multiple homicide at violation ng Consumer Protection Act. Siyempre ang mga opisyal ng Sanofi, Zuellig, ang mga dating opisyal ng Department of Health, FDA, RITM at gayundin ang DOH, incumbent pa,"" ayon kay Acosta.--","Isang 12-anyos na lalaki ang nasawi sa sakit sa lalawigan ng Quezon. Pero ang mga magulang ng bata, hinihinala na may kinalaman ang Dengvaxia sa sinapit ng kanilang anak.","Hulyo 18, 2018 8:54pm GMT+08:00",https://www.gmanetwork.com/news/balitambayan/balita/660972/batang-naturukan-ng-dengvaxia-noong-2016-pumanaw-sa-sakit-pao-nagsiyasat/story/
Enforcer na nahuli-cam sa pangongotong sa Maynila sibak sa trabaho,"Nasibak sa trabaho ang isang traffic enforcer ng Manila Traffic and Parking Bureau (MTPB) dahil umano sa pangongotong sa isang dayuhan sa lungsod ng Maynila nitong Lunes.  Ayon sa ulat ni Jun Veneracion sa 24 Oras nitong Miyerkoles, makikitang pinara ng traffic enforcer na si Ferdinand Borja ang isang dayuhan at ang kasamang Pilipina dahil umano sa paglabag nila sa number coding scheme.  Nagbigay ng P2,000 ang dayuhan kay Borja. Akala niya, multa ito sa nagawa niyang paglabag sa number coding scheme.  Binigyan siya ni Borja ng ""traffic violation receipt,"" subalit ang dayuhan, naghahanap ng resibo.  ""Doesn't say here where I gave you P2,000,"" sabi ng dayuhan. ""I need a receipt saying that I gave you P2,000.""  ""Oh no, that's aregluhan... That is areglo. Aregluhan po Ma'am 'yun. Kung okay lang sabi ko, diba? Para di na po siya magpunta ng city hall magbabayad,"" sabi naman ni Borja.  Sinubukan pa sanang tumawad ng Pilipina: ""Wala na pong tawad? Gawin niyo na lang P1,000 o P1,500.""  Hindi pumayag si Borja kaya't hiningi na lamang niya ulit ang lisensya ng dayuhan.  Pero sa huli, pumayag na rin ang Pilipina sa halagang P2,000: ""It's okay, he's okay. He's okay baby love. Because we don't have time really.""  Matapos matanggal sa trabaho, kinumpiska ang uniporme at paniket na ordinance violation receipt (OVR) ni Borja.  Kinondena naman ng MTPB ang ginawa ng kanilang kasamahan.  ""We are condemning it dahil hindi po katanggap-tanggap. Nung napanood ko po 'yung video talagang nagngingitngit po ako sa galit eh,"" sabi ni Dennis Alcoreza, direktor ng MTPB.  Humingi rin sila ng paumanhin sa nabiktima ni Borja.  ""Humihingi po kami ng paumanhin doon sa tao at kinokondena po namin 'yung kasamahan namin ngayon sa di niya tamang ginawa,"" sabi ni Ronald Allan Zabat, District 1 commander ng MTPB.  Sabi naman ng immediate supervisor ni Borja, humingi daw ito ng paumanhin sa nagawa.  ""Ang inisyal na sinabi sa akin, 'Sir sorry... Nagkamali ako,'"" sabi ni Jay Gutierrez, commander ng MTPB sa Dimasalang.  Dahil sa insidente, bawal munang magtiket ang mga enforcer ng Maynila.  Kung may mahuli man sila, kailangan nilang tumawag ng pulis o kaya ay enforcer mula sa Metropolitan Manila Development Authority.  Sinubukan ng GMA News na kuhanan ng panig si Borja subalit wala siya sa kanyang tahanan.",Nasibak sa trabaho ang isang traffic enforcer ng Manila Traffic and Parking Bureau (MTPB) dahil umano sa pangongotong sa isang dayuhan sa lungsod ng Maynila nitong Lunes.,"Hulyo 18, 2018 10:06pm GMT+08:00",https://www.gmanetwork.com/news/balitambayan/balita/660978/enforcer-na-na-hulicam-sa-pangongotong-sa-maynila-sibak-sa-trabaho/story/
"Lalaki, patay sa pamamaril sa Caloocan; kaniyang motorsiklo, tinangay ng mga suspek","Patay ang isang lalaki sa Caloocan City na basta na lamang pinagbabaril matapos siyang mag-abot ng isang bagay sa mga suspek.  Ang kaniyang motorsiklo, tinangay pa ng mga salarin sa kanilang pag-alis.  Sa ulat ni Bam Alegre sa ""Unang Balita"" nitong Huwebes, sinabing nangyari ang insidente bago maghatinggabi noong Miyerkoles, kung saan makikita sa CCTV ang pagdating ng dalawang lalaking sakay ng motorsiklo sa Barangay 149.  Naghintay sila ng ilang saglit, hanggang sa dumating ang biktima sakay ng kaniyang motor.  Pagbaba niya, mayroon siyang iniabot sa angkas ng naunang motorsiklo.  Ngunit matapos nito, basta na lamang siya pinagbabaril ng angkas.  Tumakas ang suspek gamit ang motorsiklo ng biktima, habang sinundan ito ng kaniyang kasama.  ""Nakarinig kami ng sunod-sunod na pagputok. Ang ginawa ko naman, nagpunta ako sa lugar ng CCTV. Nakita namin maraming tao. Pagpunta nila roon, 'yun nga 'yung tao, nakabulagta na roon,"" pahayag ni Ricardo Surban, barangay tanod ng Barangay 149.  Dead on the spot ang biktima na walang pagkakakilanlan, maliban sa mga personal niyang gamit. Wala ring nakuhang droga o baril mula sa kaniyang katawan.  ""Hindi siya taga-rito eh, hindi siya kilala rito. Apparently parang magkakilala sila doon sa suspek,"" pahayag ni Senior Superintendent Restituto Arcangel ng Caloocan Police.  Iniimbestigahan na ng mga pulis ang insidente, pati ang tumawag sa cellphone ng biktima na nagpakilalang kaanak umano niya.",Patay ang isang lalaki sa Caloocan City na basta na lamang pinagbabaril matapos siyang mag-abot ng isang bagay sa mga suspek.,"Hulyo 19, 2018 4:19pm GMT+08:00",https://www.gmanetwork.com/news/balitambayan/balita/661068/lalaki-sa-patay-sa-pamamaril-sa-caloocan-kaniyang-motor-tinangay-ng-mga-suspek/story/
2 umanong holdaper sa Intramuros patay sa engkwentro sa mga pulis,"Patay ang dalawa umanong holdaper sakay ng motorsiklo na nangbiktima ng mag-asawa nang makaengkwentro nila ang mga pulis sa Riverside, Plaza Mexico, Intramuros, Manila madaling-araw nitong Huwebes.  Sa ulat ni Vonne Aquino sa Unang Balita, sinabing nangyari ang insidente pasado 1 a.m. kung saan nag-aabang noon ang mga biktima ng taxi sa Ayala Boulevard sa panulukan ng Taft Avenue nang hintuan sila ng mga suspek.  ""Nagulat na lang kami biglang lumapit sa amin, nakamotor, tinutukan kami ng baril, holdup daw, sabing ganu'n. Siyempre kami sa sobrang takot wala na kaming nagawa, ibinigay na lang namin 'yung bag,"" sabi ng babaeng biktima.  Matapos nito, humingi sila ng tulong sa Criminal Investigation and Detection Group (CIDG) na nagkataong rumoronda sa lugar.  ""May nanghihingi ng tulong na na-holdup pala. So bumaba ang tropa natin at agad-agad na tinanong kung sa'n papunta 'yung suspects at kung ano 'yung mga deskripsyon. At dito nga nila na-site sa may bandang papuntang Intramuros 'yung [magkaangkas] na nakasagupa natin,"" pahayag ni Chief Superintendent Rolando Anduyan.  ""Dito nakita nila ang escape route na ligtas sila so, na-chance upon naman na dito talaga kami nakapag-establish ng checkpoint. Prior to this incident nu'ng mga previous days, nagkakausap na kami na may nilalakad sila dito sa aming EOR,"" pahayag ni Chief Inspector Joselito Ocampo, chief ng District Security Operations Unit (DSOU).    Duguang bumulagta ang mga holdaper matapos ang engkwentro.  Nakita ng mga biktima ang kanilang wallet na naglalaman ng cellphone at pera nang ipakita sa kanila ang bangkay ng mga suspek.  Patuloy ang imbestigasyon ng pulisya sa pagkakakilanlan ng dalawang suspek.","Patay ang dalawa umanong holdaper sakay ng motorsiklo na nangbiktima ng mag-asawa nang makaengkwentro nila ang mga pulis sa Riverside, Plaza Mexico, Intramuros, Manila madaling-araw nitong Huwebes.","Hulyo 19, 2018 1:26pm GMT+08:00",https://www.gmanetwork.com/news/balitambayan/balita/661039/2-umanong-holdaper-sa-intramuros-patay-sa-engkwentro-sa-mga-pulis/story/
"Isa patay, anim sugatan sa karambola ng 11 sasakyan sa NLEX","Isa ang namatay at anim naman ang sugatan matapos magkarambola ang 11 na sasakyan sa southbound lane ng North Luzon Expressway (NLEX) nitong Huwebes.    Ayon sa ulat sa Balita Pilipinas, nangyari ang insidente sa may bahagi ng Valenzuela, NLEX pasado alas-onse kaninang umaga.  Base sa inisyal na imbestigasyon, bigla umanong tinumbok ng isang 10-wheeler na truck ang sinusundan nitong kotse hanggang sa nadamay na rin ang iba pang sasakyan.  Sabi ng driver ng truck, nawalan raw ng preno ang kanyang sasakyan.  Ayon sa ulat, inaalam na ng mga awtoridad ang pagkakakilanlan ng mga biktima.  Nagdulot naman ng mabigat na trapiko sa NLEX ang nasabing aksidente.",Isa ang namatay at anim naman ang sugatan matapos magkarambola ang 11 na sasakyan sa southbound lane ng North Luzon Expressway (NLEX) nitong Huwebes.,"Hulyo 19, 2018 5:50pm GMT+08:00",https://www.gmanetwork.com/news/balitambayan/balita/661082/isa-patay-anim-sugatan-sa-karambola-ng-mga-sasakyan-sa-nlex/story/
"Paglilinis sa Manila Bay sa gitna ng pananalasa ng Habagat, puspusan na","Sinimulan nang maghakot ng mga tauhan Manila Department of Public Services at mga taga-Department of Public Works and Highways ng tambak-tambak na basura dakong alas-siete ng umaga nitong Huwebes sa pasisikap na linisin ang dalampasigan ng Manila Bay.  Naipon ang mga basura sa gitna ng pabugso-bugsong ulan nitong magdamag.    Inuna muna nilang ihiwalay ang mga kahoy na itinabi nila sa Baywalk area.  Isang truck naman ang pinaglagyan ng mga nahakot na basura.  Pati mga mangangalakal ng basura, namulot din ng mapapakinabangan nila sa tambak ng basura na karamihan ay mga piraso ng kahoy, plastic, styrofoam at mga tsinelas.  Ayon sa Manila City Hall, simula umano nang mag-uuulan, nakakahakot daw sila ng average na dalawang truck o, apat na tonelada ng basura kada araw.  Nanggagaling daw ang mga basurang ito sa Baseco Compound sa Tondo, Maynila, at sa mga lalawigan ng Cavite, at Laguna.  Panawagan nila sa publiko, maging responsable sa pagtatapon ng basura.",Sinimulan nang maghakot ng mga tauhan Manila Department of Public Services at mga taga-Department of Public Works and Highways ng tambak-tambak na basura dakong alas-siete ng umaga nitong Huwebes sa pasisikap na linisin ang dalampasigan ng Manila Bay.,"Hulyo 19, 2018 11:16am GMT+08:00",https://www.gmanetwork.com/news/balitambayan/balita/661022/paglilinis-sa-manila-bay-sa-gitna-ng-pananalasa-ng-habagat-puspusan-na/story/
"FIBA, sinuspinde ang 10 Gilas Pilipinas players, 2 coach dahil sa pakikipagrambulan sa Australia","Sinuspinde ng FIBA ang 10 manlalaro at dalawang coach ng Gilas Pilipinas dahil sa nangyaring pakikipagrambulan nila sa mga manlalaro ng Australia sa World Cup qualifying match na ginanap noong Hulyo 2.  Sa inilabas na desisyon ng FIBA Disciplinary Panel, pinagmumulta rin ang parehong koponan ng Pilipinas at Australian.  Ang mga manlalaro na sinuspindi at 'di muna makapaglalaro sa FIBA Basketball World Cup 2019 Qualifiers dahil sa ""unsportsmanlike behavior"" ay sina:  -Calvin Abueva (6 laro, dahil din sa naunang unsportsmanlike behavior sa FIBA competition)  - Roger Pogoy, Carl Cruz at Jio Jalalon (tig-5 laro)  - Terence Romeo, Jayson Castro William, Andray Blatche at Jeth Rosario (tig-3 laro)  -Japeth Aguilar at Matthew Wright (tig-1 laro)  Walang ibinigay na parusa kay Gabe Norwood.  Suspendido rin si Assistant Coach Joseph Uichico ng tatlong laro, at isang larong suspindido naman si Head Coach Vincent ‘Chot’ Reyes.  Inatasan din si Reyes na magbayad ng disciplinary fine ng CHF 250,000 (halos P13,386,776.05) dahil sa pag-udyok umano ng unsportsmanlike behavior.  Sinuspinde rin ng FIBA ang mga officiating crew ng laro.  Sinuspindi naman sa panig ng koponan ng Australia ang mga manlalaro nilang sina:  - Daniel Kickert (5 laro)  - Thon Maker (3 laro)  - Chris Goulding (1 laro)  Walang parusang ibinigay kina Nathan Sobey at Jason Cadee.  Matatandaang nauwi sa magulong rambulan ang laro ng Australia at Pilipinas sa Philippine Arena.  Nagsimulang magkainitan sa third quarter ng laro nang sikuhin umano ni Pogoy si Boomers wingman Chris Goulding habang nasa drive.  Gumanti ng sariling siko si Daniel Kickert kay Pogoy, at sinuntok naman umano ni Jayson Castro si Kickert.  Dahil dito, nagkapisikalan na ang parehong panig.  Nanalo ang Australia laban sa Pilipinas, 89-53. --",Sinuspinde ng FIBA ang 10 manlalaro at dalawang coach ng Gilas Pilipinas dahil sa nangyaring pakikipagrambulan nila sa mga manlalaro ng Australia sa World Cup qualifying match na ginanap noong Hulyo 2.,"Hulyo 19, 2018 6:00pm GMT+08:00",https://www.gmanetwork.com/news/balitambayan/balita/661085/fiba-sinuspinde-ang-10-gilas-pilipinas-players-2-coach-dahil-sa-pakikipagrambulan-sa-australia/story/
P2M halaga ng 'shabu' nasamsam sa Caloocan drug bust,"Nasamsam ng mga awtoridad ang aabot sa 350 gramo ng hinihinalang shabu sa anti-drug operasyon sa Caloocan City na tinatayang nagkakahalaga ng P2 milyon.  Sa ulat ng Unang Balita nitong Biyernes, sinabing isinagawa ang operasyon sa may Tullahan Road sa Sta. Quiteria district ng lungsod noong Huwebes ng gabi.  Naaresto ang high-value target na si Rolando Arnaiz, na umano'y pinuno ng Valenzuela Arnaiz criminal gang.  Ayon sa mga pulis-Caloocan, hindi lamang sangkot sa droga ang grupo ni Arnaiz kundi mga gun-for-hire din ang mga miyembro nito.  Sit Arnaiz ay ""most wanted"" din sa Novaliches sa Quezon City, ayon sa ulat.  Natimbog si Arnaiz sa buy-bust operation at nabilhan ng undercover ng 100 gramo ng shabu.  Nang magkahulihan, nakuha nga mga pulis mula sa grupo ang karagdagang 250 gramo ng shabu.  ""Ito kasi nag-operate sa Caloocan, Quezon City, at Bulacan. So, tinutunton natin ang source. The lead we have obtained will be used for followup investigations,"" pahayag ni National Capital Region Police Office head Chief Superintendent Guillermo Eleazar.  Nakumpiska rin mula sa grupo ang dalawang kalibre .45 na handgun.",Nasamsam ng mga awtoridad ang aabot sa 350 gramo ng hinihinalang shabu sa anti-drug operasyon sa Caloocan City na tinatayang nagkakahalaga ng P2 milyon.,"Hulyo 20, 2018 8:27am GMT+08:00",https://www.gmanetwork.com/news/balitambayan/balita/661146/p2m-halaga-ng-shabu-nasamsam-sa-caloocan-drug-bust/story/
"Driver, inakyat sa bus, binugbog ng motorista","Nakuhanan ng CCTV ang pananapak ng isang lalaki sa isang bus driver sa EDSA. Ayon sa tsuper, posibleng nakasingitan niya ang motorista sa kalsada.  Sa ulat ni JP Soriano sa 24 Oras nitong Huwebes, makikitang sumugod sa bus ang motorista at binatukan ang driver na si Vincent Guy-Ab.  Pagkatapos ulanin ng palo at suntok ang driver, bumaba na sa sa bus ang motorista. Kasama niyang umalis ang isang babae na nakitang kumakatok sa pintuan ng bus para pigilan ang kanyang kasama.  Ayon sa kuwento ng tsuper sa GMA News, kinalampag muna ng lalaki ang side mirror ng bus bago siya sinaktan nito.  Kuwento ng tsuper: ""Bigla nalang kinalampag diyan, nagulat 'yung pasahero ko, kaya tinignan niya 'yung bintana. Three times niyang sinapak.""  ""Nung pag-akyat niya, wala na siyang sabi-sabi, basta nalang akong sinapak. Una, sampal muna, tapos, sabay sinuntok na'ko nang sinuntok tapos binagsakan nang binagsakan,"" dagdag nito.  Nawalan pa daw ng malay si Guy-Ab dahil sa pananakit sa kanya ng motorista.  ""Naka-seatbelt kasi ako. Hindi ako makatayo, kaya binagsakan ako nang binagsakan n'yan. Nu'ng binagsakan ako, eh 'yun, nawalan ako ng malay eh,"" kwento niya.  Hindi raw malinaw sa tsuper kung bakit siya sinugod, pero posible raw na nakasingitan niya ang lalaki sa may bandang EDSA Balintawak.  Sinusubukan pang matunton ng GMA News ang pagkakakilanlan ng lalaki na nasa video.  Nakapagpa-blotter na sa pulisya ang tsuper at naireport na rin niya sa Land Transportation Office ang plaka ng motorista.  Subalit nakausap daw niya ang kapatid ng lalaki at siya pa raw umano ang pinagbantaan ng kaso dahil sa pag-post nito ng CCTV footage sa social media.  Handa naman daw tumulong sa driver ang pinapasukan niyang bus company.  Ayon kay Isagan Anahaw, dispatch officer ng Cher Bus: ""Mali parin 'yung ginawa ng lalaking 'yun gawa ng wala naman siyang karapatang manakit eh, kahit na nagalusan ang sasakyan niya.""  ""Wala namang nasaktan,"" dagdag niya.","Nakuhanan ng CCTV ang pananapak ng isang lalaki sa isang bus driver sa EDSA. Ayon sa tsuper, posibleng nakasingitan niya ang motorista sa kalsada.","Hulyo 19, 2018 10:14pm GMT+08:00",https://www.gmanetwork.com/news/balitambayan/balita/661116/driver-inakyat-sa-bus-binugbog-ng-motorista/story/
6 umanong shoplifters arestado matapos mabangga ang sinasakyang AUV,"Arestado ang anim na umano'y shoplifter matapos mabangga ang kanilang getaway vehicle sa Barangay Poblacion, San Jose Del Monte City sa Bulacan.  Ayon sa ulat ni Vonne Aquino sa Unang Balita nitong Biyernes, tumakas ang mga suspek sakay ng isang AUV matapos nilang makapagnakaw ng mga damit na nagkakahalaga ng mahigit P6,000.  Kuwento ni Police Superintendent Fitz Macariola, hepe ng  San Jose Del Monte Police, napansin ng may-ari ng tindahan ang ginagawa ng mga suspek kaya nagsumbong ito agad sa pulisya.  ""Meron kasing CCTV itong ating owner. Na-observe nga po ng store owner na yung ginagawa nitong mga taong 'to and then immediately, they reported this matter to the police,"" aniya.  Dagdag pa niya, ""Nililito po nila yung bantay then kanila pong pinapasok po sa kanilang damit, sa ilalim po ng kanilang damit,  'yung mga items na 'to.""  Naabutan ng mga pulis ang sasakyan ng mga suspek matapos mabangga ito sa isang truck.  Nakuha sa loob ng sasakyan ang mga ninakaw na damit ng mga suspek.  Itinanggi naman ng isang suspek na siya ang nagnakaw ng mga damit.  Posible rin daw na sangkot ang mga suspek sa iba pang mga krimen.  ""Ito po ay masasabi natin na isang sindikato na malamang po ay hindi lang po dito involved. Sila ay possibly involved din sa ibang kriminal na incidents dito gaya ng budol-budol,"" ani Macariola.  Mahaharap ang mga suspek sa kasong theft.","Arestado ang anim na umano'y shoplifter matapos mabangga ang kanilang getaway vehicle sa Barangay Poblacion, San Jose Del Monte City sa Bulacan.","Hulyo 20, 2018 12:50pm GMT+08:00",https://www.gmanetwork.com/news/balitambayan/balita/661166/6-umanong-shoplifters-arestado-matapos-mabangga-ang-sinasakyang-auv/story/
"Pangilinan, nais na marinig sa SONA kung papaano mapapababa ng gobyerno ang presyo ng bilihin","Nais ng lider ng oposisyon sa Senado na ihayag ni Pangulong Rodrigo Duterte sa kaniyang State of the Nation Address sa Lunes ang mga plano kung papaano mapapababa ang presyo ng bilihin mga bilihin at papaano madadagdagan ang mga trabaho.  ""Sana masasabi niya sa taumbayan paano niya masosolusyonan ang problema ng pagtaas ng presyo ng mga bilihin, paano madadagdagan ang kita ng mamamayan, paano mabibigyan ng trabaho ang taumbayan,"" ayon kay Senador Francis Pangilinan.  ""Heto ang sigaw ng taumbayan. Sana makinig siya at tugunan ito sa SONA,"" dagdag ng pangulo ng Liberal Party.  Samantala, nais naman ni Sen. Aquilino Pimentel III, presidente ng PDP-Laban, na ihayag ni Duterte ang detalye tungkol sa mga plano ng kaniyang administrasyon sa mga susunod na taon, pati na ang pagpapalit sa sistema ng gobyerno sa pamamagitan ng federal system.  ""An accurate report on the state or condition of our country, his overall vision and philosophy, where the president wants the country to go or what he wants to see achieved in our country, some specifics on how to achieve it,"" ayon kay Pimentel.  Inaasahan naman ni Sen. Juan Edgardo Angara na iuulat ni Duterte sa SONA ang mga batas na ipinasa ng kaniyang administrasyon tulad ng free tuition sa state universities and colleges, school feeding, anti-hazing at free irrigation.  ""Perhaps also a bit on the Bangsamoro organic law and the peace process in Mindanao. And of course his favorite topics peace and order and the anti drug efforts,"" dagdag ni Angara. —",Nais ng lider ng oposisyon sa Senado na ihayag ni Pangulong Rodrigo Duterte sa kaniyang State of the Nation Address sa Lunes ang mga plano kung papaano mapapababa ang presyo ng bilihin mga bilihin at papaano madadagdagan ang mga trabaho.,"Hulyo 20, 2018 6:36pm GMT+08:00",https://www.gmanetwork.com/news/balitambayan/balita/661214/pangilinan-nais-na-marinig-sa-sona-kung-papaano-mapapababa-ng-gobyerno-ang-presyo-ng-bilihin/story/
Mahigit P600k nakumpiska sa Oplan Greyhound sa Metro Manila District Jail,"Nakumpiska ng mga awtoridad ang mahigit P600,000 na cash at ilan pang mga contraband sa Oplan Greyhound na isinagawa sa Metro Manila District Jail Annex 4 sa Lower Bicutan, Taguig ngayong Sabado ng umaga.  Isa-isang pinalabas sa kanilang mga selda ng mga tauhan ng Philippine National Police, Bureau of Jail Management and Penology, at Philippine Drug Enforcement Agency ang mga persons deprived of liberty o PDLs at kinapkapan.  Hinalughog ang mga gamit sa mga selda at gumamit pa ng K9 ang mga otoridad.  Sa cell number 7, may nakuhang P630,000 mula sa PDL na may kasong murder.  Sa ibang selda, nakuha ang mga bank receipts na may transaksiyon na libo-libo rin ang halaga.  Ilan pa sa nakumpiska ay dalawang cellphone, ilang improvised na patalim at dalawang telebisyon.     Greyhound operation, isinagawa ng PNP, BJMP at PDEA sa Metro Manila District Jail Annex 4 ngayong umaga. Mahigit kalahating milyong piso at mga cellphone, ilan sa nakumpiska mula sa PDLs.          Ayon kay National Capital Region Police Office Regional Director Chief Superintendent Guillermo Eleazar, may natanggap sila na impormasyon mula sa ilang naarestong drug suspek na may transaksiyon ng ilegal na droga sa nasabing pasilidad.  Aalamin daw nila ang laman ng mga bank receipts.  Ipapatawag din ang PDL para pagpaliwanagin kung bakit mayroon siyang ganung kalaking halaga ng pera.  Base kasi sa polisiya ng BJMP, dalawanglibong piso lang ang pinapayagan na maipasok ng isang PDL kada araw sa pasilidad.  Ang Annex 4 ay may 369 PDLs na karamihan ay high risk — ang ilan ay miyembro umano ng Abu Sayyaf, New People's Army, at syndicated groups.  Nagsagawa rin ng Oplan Greyhound sa Taguig City Jail pero walang kontrabandong nakuha.","Nakumpiska ng mga awtoridad ang mahigit P600,000 na cash at ilan pang mga contraband sa Oplan Greyhound na isinagawa sa Metro Manila District Jail Annex 4 sa Lower Bicutan, Taguig ngayong Sabado ng umaga.","Hulyo 21, 2018 8:56am GMT+08:00",https://www.gmanetwork.com/news/balitambayan/balita/661276/mahigit-p600k-nakumpiska-sa-oplan-greyhound-sa-metro-manila-district-jail/story/
"Despedida party sa ilang seaman, sinalakay; mga babaeng ibubugaw, sinagip","Nabulabog ang despedida party para sa ilang seaman sa isang resort sa Laguna nang salakayin ito ng mga awtoridad dahil may ilang babae na ibubugaw umano, na kinabibilangan ang ilang menor de edad.    Sa ulat ni John Consulta sa GMA News ""24 Oras"" nitong Biyernes, sinabing pinasok ng mga awtoridad ang isang private resort sa Bay, Laguna nang makumpirma na nasa loob na ang target na bugaw at ang mga babae na ibubugaw nito.  Sa isang kuwarto, inabutan pa na walang saplot ang isa sa mga babae na ibubugaw dapat sa isang lalaki.  Inaresto ang umano'y bugaw na si Banjorie Dayo, at tatlo niyang kasabwat. Nasagip naman ang siyam na babae, kabilang ang dalawang menor de edad.  ""Magpapakita siya ng mga pictures dito sa kaniyang Facebook account at mamimili ka roon, at 'yon ang ide-deliver niya sa'yo. The other thing, 'yung kaniyang modus is 'yung street pimp,"" ayon kay P/Supt. Gemma Vinluan, hepe ng Women and Children Protection Center, Luzon Field Unit.  Kadalasan din umanong tine-text ng suspek ang mga kontak nito para kumuha ng mga babae na kanilang ipinapasok sa child at sex trafficking.  Inamin naman ni Dayo ang bintang sa ginawa niyang pag-aalok ng babae. Pero katwiran niya, gusto rin ito ng mga babae.  Patuloy pa umanong mag-iimbestiga ang pulisya upang alamin kung may iba pang sangkot sa naturang prostitusyon. --","Nabulabog ang despedida party para sa ilang seaman sa isang resort sa Laguna nang salakayin ito ng mga awtoridad dahil may ilang babae na ibubugaw umano, na kinabibilangan ang ilang menor de edad.","Hulyo 20, 2018 8:44pm GMT+08:00",https://www.gmanetwork.com/news/balitambayan/balita/661225/despedida-party-sa-ilang-seaman-sinalakay-mga-babaeng-ibubugaw-sinagip/story/
"2 tulak umano ng shabu, arestado sa buy-bust operation sa Kamuning","Arestado ang dalawang tulak umano ng shabu sa ikinasang buy-bust operation sa Barangay Kamuning, Quezon City nitong Biyernes ng gabi.  Target ng operasyon ang tattoo artist na si Michael Angelo Isla, 24, na nabilhan ng P500 halaga ng shabu.  Pero ang nag-abot ng ilegal na droga sa operatiba ay ang kaibigan ni Isla na si Lee Anne Layumas, 26.  Sa kabuuan, nakuha sa mga suspek ang nasa 11 gramo ng hinihinalang shabu na may street value na halos P75,000.     2 tulak umano ng shabu, arestado sa buy-bust operation sa Brgy. Kamuning Quezon City; Istilo ng mga suspek, consignment o pagpapautang ng shabu.          Ayon kay Police Chief Inspector Melchor Rosales, deputy station commander, nakipagtransakisyon ang operatiba online kaya naikasa ang buy-bust operation.  Si Isla raw ang itinuturong source ng shabu ng mga nauna nang nahuling drug suspek ng Quezon City Police District Station 8.  Bahagyang nasugatan ang dalawang pulis dahil nagpumiglas si Isla habang inaaresto.  Istilo raw ng mga suspek ang consignment o ang pagpapautang ng shabu sa ibang tulak at babayaran na lang ito kapag naibenta na.  Mahigpit namang binabantayan ng mga awtoridad ang bentahan ng illegal na droga online lalo’t isa sa sampung nahuhuli raw nila ay dito ang nagiging transaksiyon.  Sabi ni Isla, gumagamit lang siya ng shabu habang si Layumas ay inaming nagre-repack ng shabu si Isla.  Mahaharap ang dalawa sa kasong paglabag sa Comprehensive Dangerous Drugs Act of 2002.","Arestado ang dalawang tulak umano ng shabu sa ikinasang buy-bust operation sa Barangay Kamuning, Quezon City nitong Biyernes ng gabi.","Hulyo 21, 2018 9:11am GMT+08:00",https://www.gmanetwork.com/news/balitambayan/balita/661277/2-tulak-umano-ng-shabu-arestado-sa-buy-bust-operation-sa-kamuning/story/
"3 biktima, pinatay umano ng iisang suspek sa loob ng 3 taon","Pinaghahanap ng pulisya ang isang alyas Budyong na sangkot umano sa pagkamatay ng tatlong biktima sa tatlong magkakasunod na taon.  Ayon sa ulat ni Mariz Umali nitong Biyernes sa State of the Nation with Jessica Soho, lumalabas sa imbestigasyon ng Philippine National Police na sa parehong barangay lang ng mga biktima nakatira ang suspek ngunit bigla raw itong nawawala tuwing gagawa ng krimen.  Nitong July 18, binaril umano ng dalawang lalaking sakay ng motorsiklo ang biktimang si Jennifer Taburada. Si alyas Budyong ang itinuturong suspek ng mga nakakita sa pagbabaril. Kaagad ikinasawi ng biktima ang tama ng bala sa ulo.  Ayon sa Caloocan police, tinangka umanong gahasain ni Budyong si Taburada nitong Marso.  Ayon kay Police Senior Inspector Felipe Fermin, Jr., hepe ng station investigation unit ng Caloocan Police, inireklamo ito ni Taburada sa kapulisan.  ""Iyon po 'yung ikinagalit sa kanya ng suspek at doon siya binantaan. Ito po 'yung nakitang bumaril doon sa biktima,"" sabi ng opisyal.  Hinala ng pulsiya na si Budyong din ang pumatay sa kinakasama ni Jennifer nitong 2017.  Ayon sa kapatid ni Taburada: ""Kursunada ng lalaki, tapos ayaw. Ayaw niyang pumayag...Pinalo raw siya sa ulo ng baril. Tinutukan siya. Pinagbantaan sila: 'Gusto ninyo, patayin ko kayong mag-asawa?'""  May nag-uugnay din daw kay Budyong sa isa pang insidente noong November 2016.  Sa kuha ng CCTV, makikita ang isang babae na kinilalang Jennifer Espiritu. Nilapitan siya ng lalaking nakatalukbong ang ulo. Pagkatapos ay pinagbabaril ng suspek ang babae. Makikita pang may isinuksok ito sa kanyang bulsa na, ayon sa SOCO, ay shabu raw.  ""Si Jennifer Espiritu, siya po 'yung nagbigay ng babae kay Budyong,"" sabi ni Fermin.  ""Itong babaeng hinahanap ni Budyong na 'to, reportedly ay nabuntis ni Budyong eh. Hindi naman niya itinuro 'yung nasaan 'yung kinaroroonan ng babae so siya po 'yung pinagbalingan ni Budyong. Siya 'yung pinatay,"" dagdag ng opisyal.  Sinabi din ni Fermin na ""lider nga po ng isang gang doon. Talagang notoryus siya sa pagpatay.""  Patuloy daw ang pinaigting na manhunt operation ng pulisya kay Budyong.  Kung sakaling makumpleto ang ebidensiya laban kay Budyong ay sasampahan siya ng tatlong magkakahiwalay na kasong murder.",Pinaghahanap ng pulisya ang isang alyas Budyong na sangkot umano sa pagkamatay ng tatlong biktima sa tatlong magkakasunod na taon.,"Hulyo 21, 2018 9:37am GMT+08:00",https://www.gmanetwork.com/news/balitambayan/balita/661279/3-biktima-pinatay-umano-ng-iisang-suspek-sa-loob-ng-3-taon/story/
"Buwaya sa Bacolod City, nakumpirmang pinakamatandang Philippine crocodile sa bansa","Isang buwayang alaga ng isang pamilya sa Bacolod City mula pa noong World War II ang nakumpirmang pinakamatandang Philippine crocodile na nabubuhay sa bansa.    Sa ulat ng GMA News ""24 Oras"" nitong Biyernes, sinabing sa unang pagkakataon ay masusuri ng mga ekperto, kasama si Doc Nielsen Donato ng ""Born To Be Wild,"" ang buwayang si ""Jud,"" na alaga ni Dr. Celia Mapa Feria Divino.  Sa Pilipinas lang matatagpuan ang critically-endangered na Philippine crocodile. At ayon kay Doc Nielsen, hindi pa siya nakakakita ng naturang uri ng buwaya na nasa 79 hanggang 80 ang edad.  Para malaman kung pure-breed Philippine crocodile si Jud at kung gaano na ito katanda, isinailalim siya sa DNA test.  Nang lumabas ang resulta ng pagsusuri,  nakumpirma na pinakamatandang Philippine crocodile na naitala sa Pilipinas si Jud.  ""Sa pagpunta namin du'n sa Bacolod nu'ng nandoon na kami way back 2012, nakita na namin siya.  At sa pag-iikot ko bilang isang nag-aaral tungkol sa crocodiles dito sa Pilipinas nakita ko na siya talaga 'yung pinakamatandang crocodile na na-meet ko,"" ayon kay Rainier Manalo, crocodile expert.  Wala nang nakikitang wild Philippine crocodiles sa Negros Occidental pero patunay umano si Jud na minsan silang nabuhay sa mga ilog sa lalawigan at posibleng tuluyang mawala kung hindi pangangalagaan. --",Isang buwayang alaga ng isang pamilya sa Bacolod City mula pa noong World War II ang nakumpirmang pinakamatandang Philippine crocodile na nabubuhay sa bansa.,"Hulyo 20, 2018 11:51pm GMT+08:00",https://www.gmanetwork.com/news/balitambayan/balita/661250/buwaya-sa-bacolod-city-nakumpirmang-pinakamatandang-philippine-crocodile-sa-bansa/story/
Oplan Galugad isinagawa sa mga lugar malapit sa pangyayarihan ng SONA,"Nagsagawa ng Oplan Galugad nitong Sabado ng gabi ang mga pulis at sundalo sa ilang areas of concern na nasasakupan ng Batasan Police Station.  Ito ay bilang paghahanda sa State of the Nation Address ni Pangulong Rodrigo Duterte sa Lunes.  Sa Barangay Payatas A, pinahinto sa checkpoint ang ilang motorcycle rider pero wala namang nahuling lumabag.  Pinasok din ang mga eskinita at sinita ang mga naabutang nag-iinuman at nagvi-videoke.  May isang lalaki rin na hinuli matapos maabutang walang damit pang-itaas.  Dinala rin sa police station ang ilang lumabag sa ordinansa sa Barangay Commonwealth na karamihan ay nahuling naninigarilyo sa pampublikong lugar.  Ayon kay Quezon City Police District Director Police Chief Superintendent Joselito Esquivel, anim na araw na silang nagsasagawa ng Oplan Galugad sa mga ""areas of concern"" malapit sa Batasang Pambansa.  ""Ang ginagawa natin ngayon ay tinatawag nating area security so kaya tayo naggagalugad in general area within 2.5 kilometers from House of Representatives,"" ani Esquivel.  Hindi rin daw sila nagpapakampante sa latag ng kanilang seguridad para sa SONA ng Pangulo.  ""Andyan naman lagi 'yung threat. Merong mga pwersa na gumagalaw na of course 'yung kalaban ng gobyerno, so hindi naman tayo nagkakampante,"" dagdag ni Esquivel.   Pinauwi rin naman ang mga nahuli matapos makuhanan ng impormasyon at ma-verify na walang kaso.",Nagsagawa ng Oplan Galugad nitong Sabado ng gabi ang mga pulis at sundalo sa ilang areas of concern na nasasakupan ng Batasan Police Station.,"Hulyo 22, 2018 8:45am GMT+08:00",https://www.gmanetwork.com/news/balitambayan/balita/661324/oplan-galugad-isinagawa-sa-mga-lugar-malapit-sa-pangyayarihan-ng-sona/story/
"Bangsamoro Organic Law, 'di naratipikahan sa Kamara; Alvarez, speaker pa rin","Sa harap ng ugong na magkakaroon ng pagbabago sa liderato sa Kamara de Representantes, nanatiling pinuno ng mga kongresista si Speaker Pantaleon Alvarez sa pagbubukas ng sesyon nitong Lunes ng umaga.  Gayunman, sinuspindi ang sesyon nang hindi nararatipikahan ng mga kongresista ang Bangsamoro Organic Law, bagay na nagawa ng mga senador sa hiwalay nilang sesyon sa Senado.    Inaasahan sana na magiging bahagi ng talumpati ni Pangulong Rodrigo Duterte sa kaniyang State of the Nation Address (SONA) mamayang 4:00 p.m. ang BOL.  Nang magbukas ang sesyon ng Kamara dakong 10:00 a.m., nagkaroon lamang ng ilang seremonya para sa gaganaping SONA sa hapon. Nasundan ito ng ""break"" ng may isang oras, hanggang sa tuluyang hilingin ni Pampanga Representative Juan Pablo Bondoc na suspindihin na ang sesyon hanggang sa gaganaping Joint Session [kasama ang Senado] mamayang hapon para sa SONA ng pangulo.  Tinangka pa ni Camarines Sur Rep. Rolando Andaya Jr., na hadlangan ang mosyon ni Bondoc, pero inaprubahan ito ni Deputy Speaker Gwen Garcia.  Batay sa mga lumabas na impormasyon, plano ng mga nagnanais na alisin si Alvarez sa puwesto na ipalit si dating Pangulo at ngayo'y Pampanga Rep. Gloria Macapagal Arroyo, bilang lider ng Kamara. —","Sa harap ng ugong na magkakaroon ng pagbabago sa liderato sa Kamara de Representantes, nanatiling pinuno ng mga kongresista si Speaker Pantaleon Alvarez sa pagbubukas ng sesyon nitong Lunes ng umaga.","Hulyo 23, 2018 3:14pm GMT+08:00",https://www.gmanetwork.com/news/balitambayan/balita/661458/bangsamoro-organic-law-di-naratipikahan-sa-kamara-alvarez-speaker-pa-rin/story/
"War on drugs at TRAIN law, itutuloy ni Duterte","Inihayag ni Pangulong Rodrigo Duterte sa kaniyang State of the Nation Address (SONA) nitong Lunes na itutuloy niya ang kaniyang kampanya laban sa droga at maging ang implementasyon ng kontrobersiyal na Tax Reform for Acceleration and Inclusion o (TRAIN) law.    ""The illegal drugs war will not be sidelined. Instead it will be as relentless and chilling if you will,"" saad ni Duterte sa harap ng mga kongresista at senador na dumalo sa joint session ng Kongreso sa Batasang Pambansa sa Quezon City.  Ayon sa datos ng gobyerno, 4,354 na mga sangkot umano sa droga ang nasawi sa war o drugs ng administrasyong Duterte mula Hulyo 1, 2016 hanggang Hunyo 30, 2018. Samantala, umabot naman sa 147,802 ang naaresto.  Dahil sa madugong kampanya laban sa droga, napansin ito maging sa ibang bansa, hanggang sa International Criminal Court dahil sa mga alegasyon ng paglabag sa karapatang-pantao ng mga inaakusahang sangkot sa droga.  Pero sa harap ng mga kritisismo na ibinabato laban sa kaniya ng mga human rights group, iginiit ni Duterte na nais lang niyang pahalagahan ang buhay.  ""If you think that I can be dissuaded from continuing this fight because of demonstrations, your protests, which I by the way find misdirected, then you got it all wrong. Your concern is human rights, mine is human lives,"" paliwanag ng pangulo.    Sinabi din ni Duterte sa kaniyang talumpati na tumagal ng may 45 minuto na hindi maaaring itigil ang implementasyon ng TRAIN law, na hinihinala ng iba na dahilan ng pagtaas ng presyo ng mga bilihin at serbisyo.  Giit ng pangulo, malaki ang naitutulong ng naturang batas na nagpataw ng dagdag na buwis sa ilang produkto tulad sa mga petrolyo para sa ikalalago ng ekonomiya.  “Some have incorrectly blamed our efforts towards a fairer tax system for all the price increases in the past months, and some irresponsibly suggesting to stop TRAIN implementation. We cannot, and should not,” paliwanag niya.  Sa datos ng Philippine Statistics Authority, lumitaw na umabot sa 5.2 percent ang inflation rate nitong June, pinakamataas sa nakalipas na limang taon.  Ayon kay Duterte, kailangan ang malilikom na buwis mula sa TRAIN law para matulungan ang mga mahihirap at mapatatag ang ekonomiya ng bansa.  “We need this for sustainable growth that leaves no Filipino left behind. TRAIN is already helping poor families and senior citizens cope up with rising prices,” saad niya.  “We have distributed unconditional cash transfers to four million people and we will help six million more this year,” patuloy niya.    Inamin naman ni Duterte na tali ang kaniyang mga kamay para wakasan ang ""endo"" o kontraktuwalisasyon sa bansa.  ""Read my lips. I understand that this does not satisfy all sectors. I share their sentiments. I truly do,"" saad ni Duterte. ""Much as I would like to do the impossible, that power is not vested upon me by the Constitution and neither will I make both ends meet if I violate the laws to achieve that purpose. Simply it is not part of my territory.""  Matapos nito, muling nanawagan si Duterte sa Kongreso na magpasa ng batas para wakasan ang kontraktwalisasyon ""once and for all.""  Noong Mayo 1, pinirmahan ni Duterte ang Executive Order 51 na nagbabawal sa illegal contracting at sub-contracting ng mga manggagawa. Ayon kay Duterte, nagresulta sa regularisasyon ng 300,000 manggagawa ang kaniyang kampanya laban sa ""endo.""  Sa kabila nito, nananawagan pa rin ang iba't ibang labor group tulad ng Kilusang Mayo Uno, na dapat magpasa ng EO si Duterte na nagbabawal sa lahat ng uri ng kontraktwalisasyon.  Sa ilalim ng kasalukuyang Labor Code, pinapayagan ang kontraktuwalisasyon.    Kasabay nito, inatasan din ng Pangulo ang lahat ng mga ahensiya ng gobyerno na ipatupad ang batas laban sa red tape, at binanggit partikular ang mga tanggapang inaakusahan niya na mayroong ""lousy and corrupt bureaucracy.""  ""Kinakailangan naming patatagin ang aming momentum at pinapatnubayan ko ang lahat ng mga yunit ng gobyerno - makinig sana kayo - at mga ahensya ng gobyerno na tapat na ipatupad ang batas na ito at gawing simple ang proseso,"" saad ni Duterte.  ""Hinihingi ko ho yan sa lahat ng nasa gobyerno under my control and supervision.""  Inatasan din ng Pangulo ang mga ahensiya ""with the number of red tape-related reports from the public"" na gawing ""truly customer-friendly"" ang kanilang mga serbisyo.  ""Our people deserve efficient, effective and responsive services. They deserve nothing less. Kayo lang ayaw eh. gusto ng tao kayo ;yung binabayaran...make your living from the pockets of the people, and you have a lousy and corrupt bureaucracy,"" kaniyang sabi.  Nilagdaan ni Duterte ang Republic Act 11032 o ang Ease of Doing Business and Efficient Government Service Delivery Act of 2018, Mayo nitong taon.    Muli ring binatikos ni Duterte ang korupsiyon at inihayag ang kaniyang pagkadismaya sa mga nagnanakaw sa pera ng bayan.  Ihinalintulad ni Duterte ang korupsiyon sa isang ""leech,"" at sinabing ang ""pag-ibig sa salapi"" ay ""corrosive.""  ""Stolen wealth does not make the thief respectable,"" sabi ni Duterte. ""Neither will the trappings of wealthy mask .... the stink that thievery exudes. One day, justice will catch up with those who steal government funds and when the day comes it will be the public who will have its retribution."" --",Inihayag ni Pangulong Rodrigo Duterte sa kaniyang State of the Nation Address (SONA) nitong Lunes na itutuloy niya ang kaniyang kampanya laban sa droga at maging ang implementasyon ng kontrobersiyal na Tax Reform for Acceleration and Inclusion o (TRAIN) law.,"Hulyo 23, 2018 8:07pm GMT+08:00",https://www.gmanetwork.com/news/balitambayan/balita/661516/war-on-drugs-at-train-law-itutuloy-ni-duterte/story/
"Arroyo, gumawa nang kasaysayan matapos hiranging bagong House Speaker","Pormal nang hinirang ng mga kongresista bilang bagong lider ng Kamara de Representantes nitong Lunes ng gabi ang dating pangulo at ngayo'y Pampanga Representative na si Gloria Macapagal Arroyo.    Matapos ang State of the Nation Address ni Pangulong Rodrigo Duterte, nagpatuloy ang sesyon ng Kamara para ideklara si Arroyo bilang kapalit ni dating Speaker Pantaleon Alvarez (Davao Del Norte).  Sa 238 kongresista na dumalo sa sesyon, 184 ang bumoto para gawing bagong lider ng Kamara si Arroyo, at 12 naman ang hindi bumoto.  Sa pagkakahalal ni Arroyo bilang Speaker, siya ang kauna-unahang babae at dating pangulo na naging lider ng Kamara.  Bago nito, si Arroyo rin ang unang babae na naging Bise Presidente ng bansa noong termino ni dating Pangulong Joseph Estrada, alkalde na ngayon ng Maynila.  Naantala ang pagkakahalal kay Arroyo bilang Speaker nitong Lunes ng umaga nang may mag-mosyon na kongresista na suspindihin ang sesyon para sa gaganaping SONA ni Duterte dakong 4:00 pm.  Pero nagpatuloy ang mga kaalyado ni Arroyo na magdaos nang sesyon kahit walang audio sa plenaryo at wala ang ""mace,"" na simbolo ng awtoridad ng Kamara at opisyal ang isinasagawang talakayan ng mga mambabatas sa plenaryo.  Nagkaroon pa ng pagkakataon na ""nanumpa"" si Arroyo bilang Speaker kahit walang audio sa plenaryo bago idaos ang SONA.  Dahil sa nangyari, naantala ang SONA ni Duterte ng isang oras at si Alvarez pa rin ang kinilalang Speaker sa idinaos na Joint Session ng Kamara at Senado.  Pero matapos ang SONA, nagpatuloy ang sesyon na nawawala pa rin ang ""mace"" bagaman mayroon nang audio sa plenaryo.  Pagkaraan pa ng ilang sandali, nakita na ang ""mace"" at isinagawa ang opisyal at pormal na proseso sa pagdeklara at panunumpa kay Arroyo bilang bagong lider ng Kamara.--",Pormal nang hinirang ng mga kongresista bilang bagong lider ng Kamara de Representantes nitong Lunes ng gabi ang dating pangulo at ngayo'y Pampanga Representative na si Gloria Macapagal Arroyo.,"Hulyo 23, 2018 11:09pm GMT+08:00",https://www.gmanetwork.com/news/balitambayan/balita/661541/arroyo-gumawa-nang-kasaysayan-matapos-hiranging-bagong-house-speaker/story/
"Presyo ng mga produktong petrolyo, may tapyas sa Martes","May bahagyang ginhawa na mararamdaman ang mga motorista sa presyo ng mga produktong petrolyo sa Martes dahil sa ipatutupad ng kaltas sa presyo nito ng mga kompanya ng langis.  Sa magkakahiwalay na anunsyo ng mga kompanya ng langis nitong Lunes, inihayag ng SEAOIL Philippines Inc., Chevron Philippines Inc. (Caltex), at Pilipinas Shell Petroleum Corp., na P0.70 per liter ang rollback sa presyo ng gasolina, P1,00 sa diesel, at P1.25 naman sa kerosene.  Maliban sa kerosene, katulad na presyo rin ang ibabawas ng Petro Gazz, PTT Philippines Corp., Unioil Petroleum Philippines Inc., at Phoenix Petroleum Philippines Inc.  Ipatutupad ng SEAOIL ang kanilang price adjustments sa 12:01 a.m. ng Martes, July 24. Samantalang 6:00 am naman sa Martes mararamdaman ang roolback sa iba pang kompanya ng langis.  Mas maaga naman na magpapatupad ng rollback ang Unioil sa ganap na 2:00 p.m. ngayong Lunes, July 23. —",May bahagyang ginhawa na mararamdaman ang mga motorista sa presyo ng mga produktong petrolyo sa Martes dahil sa ipatutupad ng kaltas sa presyo nito ng mga kompanya ng langis.,"Hulyo 23, 2018 4:30pm GMT+08:00",https://www.gmanetwork.com/news/balitambayan/balita/661475/presyo-ng-mga-produktong-petrolyo-may-tapyas-sa-martes/story/
"P7.5M halaga ng umano'y shabu, nasabat sa suspek na kalalaya lang sa kulungan","Mahigit isang kilo ng hinihinalang shabu ang nasabat sa drug buy-bust operation sa University Avenue sa Barangay San Vicente, Quezon City pasado alas tres ng madaling araw nitong Martes.  Nakipagtransaksiyon ang suspek na si Bryan Dudley alias Taba sa loob ng kotse ng operatiba ng National Capital Region Police Office-Regional Drug Enforcement Unit kung saan siya ay nabilhan ng 500 gramo ng shabu sa halagang P400,000.  Nang magkaabutan ay agad na pinadapa sa labas ng kotse ang suspek.     Aktuwal na kuha ng video sa buybust-operation ng NCRPO-RDEU sa suspect na si Bryan Dudley na nakuhanan ng 1.1 kilo ng shabu sa University Ave at Commonwealth Ave. Quezon City        Nakuha pa ang anim na plastic ng hinihinalang ilegal na droga sa loob ng paper bag na nasa 600 gramo ang timbang.  Sa kabuuan, may street value na P7.5-M ang mga nasabat na droga.     P7.5M halaga ng umano’y shabu, nasabat sa buy-bust operation ng RDEU sa University Avenue sa Quezon City. Buong detalye sa live report sa  !        Kalalaya lamang nitong July 2 ng suspek matapos ma-acquit sa kasong may kinalaman din sa ilegal na droga.  Naaresto siya sa Pasay City noong Abril 8, 2016 sa isa ring buy-bust operation na ikinasa ng Pasay City Police, ayon kay NCRPO Director Police Chief Superintendent Guillermo Eleazar sa isang panayam sa Super Radyo dzBB.  Ayon sa mga pulis, istilo ng suspek ang consignment o pagpapautang ng shabu sa parokyano at babayaran na lamang ang kabuuang halaga kapag naibenta na ang ilegal na droga.  Nang tanungin ni Eleazar ang suspek, sinabi nitong inabot lang sa kanya ang ilegal na droga.  ""Wala pa isang buwan na tatlong linggo pa lang nakakawala, so bakit ngayon eh ang lakas ng loob? Kaya ito, tumutugma ito sa sinasabi natin na talagang 'yung ibang nakukulong nagkakaroon sila (ng connections) sa ibang mga drug dealers rin,"" ani Eleazar.  ""At habang nasa loob, nagkakaroon sila ng interactions at itong lumabas na, siya na mismo ang nag-operate. May network na kaagad siya,"" dagdag niya.  Mahaharap ang suspek sa kasong paglabag sa Comprehensive Dangerous Drugs Act of 2002.  Iniimbestigahan na ng pulis ang mga supplier ni Dudley at iba niyang mga koneksiyon.","Mahigit isang kilo ng hinihinalang shabu ang nasabat sa drug buy-bust operation sa University Avenue sa Barangay San Vicente, Quezon City pasado alas tres ng madaling araw nitong Martes.","Hulyo 24, 2018 8:26am GMT+08:00",https://www.gmanetwork.com/news/balitambayan/balita/661570/p7-5m-halaga-ng-umano-y-shabu-nasabat-sa-suspek-na-kalalaya-lang-sa-kulungan/story/
"P1.1M halaga ng shabu nakuha, 12 suspek nasakote sa Pasay","Nasakote ang mahigit 12 na suspek at nakumpiska mula sa kanila ang limang sachets ng hinihinalang shabu na may halagang P1.1 sa isang operasyon ng Pasay City Police, ayon sa ulat ni Bam Alegre ngayong Martes sa Unang Balita.  Matagumpay na naikasa ng Pasay City Police na nakuha ang mga ito sa isang buy-bust operation ng madaling araw ng Martes, kung saan naaresto rin ang umano'y target ng operasyon na si Jacqueline Reyes.  JUST IN: Halos P1-milyong halaga ng shabu, nasabat sa buy-bust operation sa Pasay City; 12 katao arestado. | via     Hinihinalaang source si Reyes ng droga sa kanilang lugar. Itinanggi niya na siya'y nagbebenta ng iligal na droga ngunit umamin na siya'y gumagamit nito.  Nahuli kasama ni Reyes ang 11 pang ibang suspek na bumabatak noong operasyon. Hindi na nagbigay ng pahayag ang mga ito.  Matagal na raw minamanmanan ng Pasay Police si Reyes sapagkat siya raw ang source ng droga ng mga kalapit na bayan.  Ilang drug paraphernalia at isang 9mm pistol rin ang nakuha mula sa mga suspek.  Nahaharap ang mga suspek sa kasong paglabag ng Comprehensive Dangerous Drugs Act of 2002 o Republic Act No. 9165. —","Nasakote ang mahigit 12 na suspek at nakumpiska mula sa kanila ang limang sachets ng hinihinalang shabu na may halagang P1.1 sa isang operasyon ng Pasay City Police, ayon sa ulat ni Bam Alegre ngayong Martes sa Unang Balita.","Hulyo 24, 2018 8:48am GMT+08:00",https://www.gmanetwork.com/news/balitambayan/balita/661572/p1-1m-halaga-ng-shabu-nakuha-12-suspek-nasakote-sa-pasay/story/
"Brgy. kagawad, tadtad ng bala sa riding in tandem sa Ozamiz City","Patay ang isang barangay kagawad sa Ozamiz City, Misamis Occidental, matapos siyang pagbabarilin ng dalawang suspek na sakay ng motorsiklo, ayon sa ulat ni Bam Alegre sa Unang Balita nitong Martes.  Labing-siyam na tama ng bala ang tinamo ni Ian Neil Pintacasi, na binaril habang sakay ng motorsiklo niya galing sa Barangay Hall.  Nakatakbo pa umano si Pintacasi ngunit hinabol siya ng mga salarin.  Kasalukuyan pang inaalam ng mga pulis ang motibo sa krimen. —","Patay ang isang barangay kagawad sa Ozamiz City, Misamis Occidental, matapos siyang pagbabarilin ng dalawang suspek na sakay ng motorsiklo, ayon sa ulat ni Bam Alegre sa Unang Balita nitong Martes.","Hulyo 24, 2018 11:00am GMT+08:00",https://www.gmanetwork.com/news/balitambayan/balita/661581/brgy-kagawad-tadtad-ng-bala-sa-riding-in-tandem-sa-ozamiz-city/story/
"Estudyante sa Cavite, tinutukan ng baril at hinablutan ng cellphone","Wala nang nagawa ang isang estudyante matapos siyang tutukan  ng baril at agawan ng cellphone ng tatlong lalaking sakay ng motorsiklo habang nag-aabang siya ng masasakyan sa Dasmariñas, Cavite.  Sa ulat ng Unang Balita nitong Martes, makikita sa CCTV na nakatayo ang babaeng estudyante sa tapat ng isang eskinita nang pumasok ang mga suspek.  Habang nakatalikod ang babae, bumaba ang dalawang angkas ng motor at naglabas ng baril ang isa sa kanila.  Nilapitan nila ang babae at hinablot ang kaniyang cellphone.  Ilang segundong nagkatitigan ang babae at ang lalaking nang-agaw ng kanyang cellphone bago umalis ang mga suspek. —","Wala nang nagawa ang isang estudyante matapos siyang tutukan  ng baril at agawan ng cellphone ng tatlong lalaking sakay ng motorsiklo habang nag-aabang siya ng masasakyan sa Dasmariñas, Cavite.","Hulyo 24, 2018 12:53pm GMT+08:00",https://www.gmanetwork.com/news/balitambayan/balita/661595/estudyante-sa-cavite-tinutukan-ng-baril-at-hinablutan-ng-cellphone/story/
"Kawatan umano, nagpanggap na tricycle driver para 'di mahalata ang pagnanakaw sa motor","Napaiyak na lamang ang isang babaeng tricycle driver matapos tangayin umano ng kawatan ang kaniyang motor sa Barangay Commonwealth, Quezon City.  Ang lalaki, nagpanggap pang tricycle driver para hindi mahalata ng ibang tao ang kaniyang pagnanakaw.  Sa ulat ni Cesar Apolinario sa Unang Balita nitong Martes, kinilala ang biktima na si Jovelyn Ancla, 33-anyos, na napaiyak nang humarap sa mga opisyal ng Barangay Commonwealth.  ""Wala kaming ibang inaasahan kundi maghanap-buhay tricycle lang po,"" aniya.  Nangyari ang insidente Biyernes ng madaling araw, kung saan hindi nahagip sa CCTV ang mismong pagtangay ng kawatan sa tricycle habang nakaparada sa tapat ng kanilang bahay.  Ngunit nakunan ang pagsakay ng suspek sa tricycle. Nagpanggap pa siyang minamaneho ito para hindi mahalata ng iba pang tricycle driver sa kalye.  Tinulak na ng suspek ang tricycle pagkalagpas ng mga motorista.  ""'Yung CCTV naman po kahit napakalinaw, nakatalikod. Magulang din po eh,"" sabi ni Ancla.  Ngunit natuklasan pang hindi nag-iisa ang suspek, dahil may apat pa palang nag-aabang sa kaniya sa isang kanto.  Nagsilbing mga lookout ang isang sakay ng tricycle din na walang bubong at isa pang nakamotorisklo.  Pagkaparada ng nakaw na sasakyan, iginilid ito ng suspek saka na kinalikot ang mga wire, pinaandar ang motor at tumakas.  Ayon sa mga awtoridad, kabilang sa malaking grupo ang mga suspek, at posibleng mga nakaw din ang dala nilang isa pang tricycle mula sa ibang barangay.  ""Marami sila kasi siyempre, 'yung mga hindi inaasahan na baka mahuli, eh nanlalaban na itong mga 'to eh,"" sabi ni Julius dela Cruz, ex-o ng Barangay Commonwealth.  Nagsabi na rin ang biktima na abisuhan sila tungkol sa kanilang tricycle.  ""Paki-inform na lang po dito sa Barangay Commonwealth para matulungan niyo po kami maibalik 'yung tricycle. Kahit hanggang ngayon po, iniisip namin kung paano kami makakapag-umpisa uli eh.""","Napaiyak na lamang ang isang babaeng tricycle driver matapos tangayin umano ng kawatan ang kaniyang motor sa Barangay Commonwealth, Quezon City.","Hulyo 24, 2018 2:14pm GMT+08:00",https://www.gmanetwork.com/news/balitambayan/balita/661604/kawatan-umano-nagpanggap-na-tricycle-driver-para-di-mahalata-ang-pagnanakaw-sa-motor/story/
"Mataas ang tensyon sa Kamara bago ang SONA ni Duterte, ayon kay Roque ","Sinabi ni Presidential spokesperson Harry Roque na mataas ang tensiyon sa Kamara de Representantes nang dumating si Pangulong Rodrigo Duterte para sa nakatakda nitong State of the Nation Address nitong Lunes dahil sa agawan nina Representatives Pantaleon Alvarez at Gloria Macapagal-Arroyo sa liderato ng kapulungan.  Sa press briefing sa Malacañang nitong Martes, sinabi ni Roque na magkahiwalay na kinausap ni Duterte ang kampo nina Alvarez at Arroyo.  ""Oh my goodness, you better believe it. Tempers were really flaring all over the place. But they all have to behave because the President was around of course,"" ayon sa opisyal.  Bago dumating sa Kamara si Duterte, nagkaroon ng pagkilos ang mga mambabatas para alisin si Alvarez bilang Speaker o lider ng Kamara, at ipalit sa kaniya ang dating pangulo na si Arroyo, kongresista na ngayon ng Pampanga.  Kahit wala ang ""mace"" na simbolo ng awtoridad ng Kamara at walang audio sa plenaryo, pinanumpa ng kaniyang mga kaalyado si Arroyo bilang bagong lider ng Kamara.  Pero nang dumating si Duterte sa kapulungan, si Alvarez ang sumalubong at sumama sa ""holding area"" kasama si Senate President Tito Sotto.  Dito na umano nagkaroon ng tensiyon kung sino ang dapat na maging lider ng Kamara na makakasama sa pagharap ni Duterte sa joint session ng Kongreso para ihayag ang kaniyang SONA.  ""Of course they were like saying, ‘Why is he [Alvarez] inside? He is no longer Speaker,'"" ayon kay Roque na sinabi umano ng kampo ni Arroyo nang dumating si Duterte.  Ayon kay Roque, hindi na niya nakita ang buong pagpupulong dahil  umalis na siya at naiwang kasama ni Duterte si Executive Secretary Salvador Medialdea.  Sinabi pa ni Roque, na pinaalalahan ni Medialdea ang magkabilang kampo nina Alvarez at Arroyo na hindi dapat maaapektuhan ng kanilang iringan ang ""constitutional mandate"" ng pangulo na ihatid ang kaniyang SONA.  Sa huli, si Alvarez ang nakasama sa SONA ni Duterte na natuloy matapos maantala ng mahigit isang oras.  Pagkatapos ng SONA, itinuloy naman ng mga kongresista ang usapin sa speakership at pormal na itinalaga si Arroyo bilang bagong lider ng Kamara.  ""Whatever the decision of the House is ... the Palace has always been amenable to accepting the choice of leadership,"" ani Roque. —",Sinabi ni Presidential spokesperson Harry Roque na mataas ang tensiyon sa Kamara de Representantes nang dumating si Pangulong Rodrigo Duterte para sa nakatakda nitong State of the Nation Address nitong Lunes dahil sa agawan nina Representatives Pantaleon Alvarez at Gloria Macapagal-Arroyo sa liderato ng kapulungan.,"Hulyo 24, 2018 7:31pm GMT+08:00",https://www.gmanetwork.com/news/balitambayan/balita/661669/mataas-ang-tensyon-sa-kamara-bago-ang-sona-ni-duterte-ayon-kay-roque/story/
"Binuong partido ng grupo ni Sara Duterte na Hugpong ng Pagbabago, inaprubahan ng Comelec","Maaari nang pumili ng mga kandidato para sa 2019 elections ang binuong partido ng grupo ni Davao City Mayor Sara Duterte-Carpio na ""Hugpong ng Pagbabago"" (HNP) matapos itong aprubahan ng Commission on Election (Comelec) bilang regional political party.  Kinumpirma ito sa text message na ipinadala sa GMA News Online ni Comelec spokesperson James Jimenez nitong Miyerkoles.  ""That's confirmed. It was approved because they met all the requirements set by law,"" ani Jimenez. ""It means they can field candidates as a political party from here on out, for as long as the party's registration stays current.""  Kasama ni Duterte sa pagbuo ng HNP ang apat na gobernador sa Region 11, na may basbas umano ni Pangulong Rodrigo Duterte.  Sa 2019 elections, magkakaroon ng halalan para sa mga lokal na opisyal hanggang sa posisyon ng mga senador.--","Maaari nang pumili ng mga kandidato para sa 2019 elections ang binuong partido ng grupo ni Davao City Mayor Sara Duterte-Carpio na ""Hugpong ng Pagbabago"" (HNP) matapos itong aprubahan ng Commission on Election (Comelec) bilang regional political party.","Hulyo 4, 2018 7:42pm GMT+08:00",https://www.gmanetwork.com/news/balitambayan/balita/659241/binuong-partido-ng-grupo-ni-sara-duterte-na-hugpong-ng-pagbabago-inaprubahan-ng-comelec/story/
"Bagong upong barangay chairman, arestado matapos makuhanan ng droga sa Tanay","Arestado ang isang kauupo pa lamang na chairman ng barangay matapos siyang makuhanan ng shabu sa kaniyang tahanan sa Barangay Daraitan, Tanay, Rizal nitong Miyerkoles.  Sa ulat ni Emil Sumangil sa 24 Oras, kinilala ang suspek na si Angelito Pranada, 54.  Nasakote sa kaniya ang 72 gramo ng umano'y iligal na droga, dalawang bala ng shotgun, magasin ng kalibre .45 at pitong bala.  ""Kap is considered high value provincial target 'yan saka PDEA (Philippine Drug Enforcement Agency) so that's the reason. Complete packet 'yan,"" sabi ni Superintendent Melchor Agusin, hepe ng Tanay police.  Mariin namang itinanggi ni Pranada na nagtutulak siya ng droga, subalit, inamin niya na dati siyang tumikim ng marijuana.  ""Kung totoo, gawin nating totoo. Kung hindi itama po natin 'yung mali. Kasi po parang di tama ang ginawa sa akin. Pulitika lamang po ito,"" sabi ng suspek.  Sa Barangay Mag-ampon, natimbog naman ang bagong proklamang Sangguniang Kabataan (SK) chairman na si Arvin Kenneth Aguirre, 19, matapos siyang makuhanan ng mga pinatuyong dahon ng marijuana.  Depensa ni Aguirre, nakatext lamang niya ang isang kaibigan na naaresto din pala ng pulisya dahil sa marijuana.  ""Kinakamusta ko po siya ngunit nung pagkamusta hinanap po ako, sabi ko po ako'y nasa ganitong lugar po. Bigla na lang po akong dinampot,"" sabi ni Aguirre.  Ngunit ayon sa pulisya, supplier talaga siya ng marijuana at mga estudyante nga raw ang karaniwang bumibili dito.  ""Siya talagang source ng ano... meron silang pinagkukuhanan sa probinsya , meron silang koneksyon,"" sabi ni Agusin.  Nagbabala naman si Agusin na wala silang sasantuhin sa laban sa iligal na droga kahit pa ang mga sangkot dito ay mga opisyal ng gobyerno.  ""Hindi namimili ang aming hanay kung sino man ang target hindi namin 'yan pinipili,"" sabi ni Agusin.","Arestado ang isang kauupo pa lamang na chairman ng barangay matapos siyang makuhanan ng shabu sa kaniyang tahanan sa Barangay Daraitan, Tanay, Rizal nitong Miyerkoles.","Hulyo 4, 2018 10:17pm GMT+08:00",https://www.gmanetwork.com/news/balitambayan/balita/659261/bagong-upong-barangay-chairman-arestado-matapos-makuhanan-ng-droga-sa-tanay/story/
"Away sa parking, nauwi sa pamamaril; 1 patay, 4 sugatan","Patay ang isang negosyante matapos siyang pagbabarilin ng isang guwardiya sa Binondo, Maynila matapos ang mainit na pagtatalo. Ang ugat umano ng krimen, away sa parking space.    Sa ulat ng GMA News TV ""QRT"" nitong Martes, kinilala ang nasawing negosyante na si Albert So. Patakas na nang maaresto naman ang guwardiya na si  Jobel Baet.  Sa kuha ng CCTV sa tapat ng isang condominium building sa Binondo, makikita na tila nagtatalo sina So at Baet.  Ilang beses na nilapitan ng negosyante ang guwardiya at may isang babae na pumapagitna sa kanila.  Hindi nagtagal, bumunot ng baril si Baet at sunod-sunod na pinaputukan si So.  Kaagad na tumakas si Baet matapos ang pamamaril habang duguan naman bumagsak si So at bawian ng buhay kinalaunan.  Naaresto ng mga pulis at ilang residente si Baet habang tumatakas at naghubad na umano ng damit.  Inoobserbahan naman sa ospital ang nadamay na guwardiyang si Vivian Ilagan, at ang tatlo pa na tinamaan ng bala, kabilang ang isang bata.  Nabawi mula kay Baet ang gamit niyang baril at magazine na wala nang bala.  Sa hiwalay na ulat ng GMA News ""24 Oras,"" sinabi ni Baet, na ilang beses siyang nilalait umano ng biktima kapag sinisita niya sa pagparada ng motorsiklo hanggang sa mapuno na siya.  ""Lagi niya akong minumura doon kasi sa tuwing pinapalipat ang motor niya maam, lagi niya ako inaaway minumura ako,"" paliwanag niya.  Dagdag niya, ""Dinuduro niya [ko], paulit-ulit niya akong minumura, sinusuntok ako. Sabi niya duwag ka kung matapang ka, bunutin mo baril mo iputok mo.""  Sinabi rin ni Baet na plano talaga niyang sumuko sa pulisya at humingi siya ng paumanhin sa kaniyang nagawa.--","Patay ang isang negosyante matapos siyang pagbabarilin ng isang guwardiya sa Binondo, Maynila matapos ang mainit na pagtatalo. Ang ugat umano ng krimen, away sa parking space.","Hulyo 24, 2018 7:40pm GMT+08:00",https://www.gmanetwork.com/news/balitambayan/balita/661657/away-sa-parking-nauwi-sa-pamamaril-1-patay-4-sugatan/story/
"Tauhan ng kolorum na towing service, timbog sa pangingikil","Arestado ang  tauhan ng isang iligal umano na towing service truck dahil sa pangingikil sa lungsod ng Maynila nitong Miyerkoles.    Sa ulat ni John Consulta sa 24 Oras, kinilala ang suspek na si Dexter Corpuz.  Ayon sa nagreklamo, P8,500 ang siningil sa kaniya ni Corpuz sa halip na P4,500 para sa paghila sa nasira niyang truck.  ""Hindi nila dadalhin sa right impounding area 'yung sasakyan, doon lang mismo sa kalsada. Halimbawa dapat ang babayaran lang niya dahil ang minimum na sinet para sa truck ng MMDA is P4,500 plus P200 per kilometer,"" sabi ni Police Senior Superintendent Bernardo Perez, regional director ng Philippine National Police Highway Patrol Group (PNP-HPG) sa National Capital Region (NCR).  ""Kung malapit lang, P4,700 lang hindi P12,500, P8,500. Napakalaki talaga,"" dagdag pa ni Perez.  Ayon naman kay Corpuz, inutusan lamang siya ng driver ng truck na maningil ng naturang malaking halaga.  ""'Yun po advise sa akin ng driver ko Sir eh. Mataas talaga ang P8,500 medyo may pagkakamali kami doon, mataas ang presyo,"" sabi ni Corpuz.  Nakatakas naman ang driver ng nasabing truck.  Sa hiwalay na operasyon, inimpound naman ng HPG ang siyam na kolorum towing truck sa lungsod ng Pasay na nangingikil din umano. --",Arestado ang  tauhan ng isang iligal umano na towing service truck dahil sa pangingikil sa lungsod ng Maynila nitong Miyerkoles.,"Hulyo 4, 2018 11:37pm GMT+08:00",https://www.gmanetwork.com/news/balitambayan/balita/659274/tauhan-ng-kolorum-na-towing-service-timbog-sa-pangingikil/story/
"Mga sasakyang may 'commemorative plate,' 'di nakaligtas sa HPG","Muling nagsagawa ng operasyon ang Highway Patrol Group (HPG) laban sa mga sasakyan na may nakakabit na mga ""commemorative plate"" sa Bonfacio Global City sa Taguig City. Kabilang sa mga sinita,  isang dayuhan na hindi raw alam na bawal ang maglagay nito sa sasakyan.    Sa ulat ni Mark Salazar sa GMA News ""24 Oras"" nitong Miyerkules, tinanong ng mga awtoridad ang dayuhang kung saan niya nakuha ang  kaniyang commemorative plate pero tumanggi siyang sabihin.  ""No, 'cause it'll get him in trouble. I'm not stupid,"" natatawa niyang sagot.  Hindi pinagmulta ang mga nahulihan ng commemorative plate pero kinumpiska ang mga ito.  Inamin naman ng ilang drayber na ginagamit nila ang commemorative plate sa pag-aakalang libre sila sa paninita o huli.  ""Yung sinasabi nila may exemption sa traffic again, wala pong exempted sa traffic,"" sabi ni Police Chief Superintendent Roberto Fajardo, hepe ng HPG.  Nagsasagawa na rin umano sila ng case build-up sa mga gumagawa at nagbebenta ng mga commemorative plate.  Kasama ang Land Transportation and regulatory Board (LTFRB), hinuli rin ng HPG ang mga colorum van sa BGC na naniningil ng pasahero bilang shuttle service kahit wala itong prangkisa.  Bagaman batid ng LTFRB na kailangan ang mga shuttle service sa business district, kailangan pa rin nilang kumuha ng prangkisa para matiyak ang seguridad at kaligtasan ng mga pasahero.  Isa sa mga nahuli ang nagpakita pa ng pekeng ID na nagpapakilalang ""confidential agent"" siya.  Dahil dito, nadagdagan ang kaniyang kaso ng usurpation of authority. --","Muling nagsagawa ng operasyon ang Highway Patrol Group (HPG) laban sa mga sasakyan na may nakakabit na mga ""commemorative plate"" sa Bonfacio Global City sa Taguig City. Kabilang sa mga sinita,  isang dayuhan na hindi raw alam na bawal ang maglagay nito sa sasakyan.","Hulyo 4, 2018 11:29pm GMT+08:00",https://www.gmanetwork.com/news/balitambayan/balita/659272/mga-sasakyang-may-commemorative-plate-di-nakaligtas-sa-hpg/story/
"P1 dagdag-pasahe sa jeepney sa NCR at ilan pang lugar, inaprubahan ng LTFRB","Inaprubahan ng Land Transportation Franchising and Regulatory Board (LTFRB) ang P1 provisional increase sa minimum fare sa mga pampasaherong jeepney na bumibiyahe sa Metro Manila, Central Luzon at Southern Tagalog.  Gayunman, hindi pa pormal na inilalabas ng LTFRB ang kautusan para sa pagtaas ng P1 sa singil sa unang apat na kilometro ng biyahe ng mga jeepney.  Sa ginanap na pagpupulong nitong Miyerkoles, P2 dagdag na singil sa pasahe ang hinihiling ng mga transport group na umaangal sa malaking nababawas sa kanilang kita dahil sa pagtaas ng presyo ng diesel na ginagamit sa kanilang sasakyan.  Habang hindi pa naaprubahan ang kanilang petisyon para sa P2 dagdag-singil sa pasahe, hiniling ng abogado ng mga transport groups na Alliance of Concerned Transport Organizations (ACTO), Federation of Jeepney Operators and Drivers Association (FEJODAP) at Liga ng mga Transportasyon at Operator sa Pilipinas (LTOP), na pagkalooban muna ang mga tsuper ng provisional fare increase.  Ayon kay ACTO President Efren de Luna, dapat lang na ibigay ng LTFRB ang kanilang hiling dahil sa pagtaas ng presyo ng mga produktong petrolyo.  ""Noong mag-file kami ng petition ang halaga pa lang ng diesel P32 per liter pero ngayon umaabot na ng P44 per liter,"" paliwanag niya.  Maliban sa mga tsuper ng jeepney, humihirit din ng dagdag-singil sa pasahe ang iba pang pampublikong sasakyan tulad ng taxi at UV Express.—","Inaprubahan ng Land Transportation Franchising and Regulatory Board (LTFRB) ang P1 provisional increase sa minimum fare sa mga pampasaherong jeepney na bumibiyahe sa Metro Manila, Central Luzon at Southern Tagalog.","Hulyo 4, 2018 11:01pm GMT+08:00",https://www.gmanetwork.com/news/balitambayan/balita/659267/p1-dagdag-pasahe-sa-jeepney-sa-ncr-at-ilan-pang-lugar-inaprubahan-ng-ltfrb/story/
"Kainan sa Quezon City, pinasok ng mga armadong lalaki","Huli sa CCTV ang pagpasok ng ilang armadong lalaki na nakasakay sa motorsiklo sa isang pasara nang sizzling house sa Barangay Ramon Magsaysay, Quezon City.  Kitang-kita sa ulat ni GMA News reporter James Agustin sa Unang Balita nitong Huwebes ang tatlong motorsiklong may nakasakay na limang na lalaki.  Habang nagsilbing look-out ang pangatlong naka-motorsiklo, naghintay ang dalawang nasa ibang motor para sa kanilang dalawang angkas habang hinold-up nila ang mga kumakain sa labas ng kainan.  May isang lalaking tumadyak sa isang suspek at nagtangkang mag-areglo, habang ang dalawa sa suspek ay pumasok sa kainan mismo at kinuhanan ng cellphone ang mga empleyado at P6,000 mula sa kaha ng kainan.  ""Nilapitan kami, yung mga iba nililimasan. Tumayo po ako, tinanong ko, ano ba ang problema, hold-up to. Bakit, kako, tapos ang nakuhanan sila lang, tapos yung isang kasama ko, nakuha yung bag,"" sabi ni Alfredo Laurente, ang lalaking nanlaban.  Walang nagawa ang mga empleyado habang ang mga customer sa second floor ay napadapa.  ""Dinakot po niya yung lahat po ng cellphone, tapos yung bag po ni ate, yung kaha po namin kinuha niya po. Nalaglag pa nga po yung kaha, bumukas po, yung mga barya,"" kwento ni 'Chris', isa sa mga empleyado ng sizzling house.  Nakaalis ng maayos ang mga suspek matapos ang 45-segundong pagnanakaw.  Sabi ni Micmac Arellano, may-ari ng sizzling house, ilang customer na ang nagbabala sa kanya na maaaring pasukin ang kanyang tatlong-buwang-gulang na kainan.  ""Kasi natutunugan nila na maraming tao. Siyempre, yung kita, saka hindi lang ito yung pinasok nila, pati yung customer nakuhanan nila,"" sabi ni Arellano, na maglalagay daw ng security guard sa lugar lalo na sa gabi.  Kakatapos lang rumonda ang barangay sa kainan nang nangyari ang hold-up. Sinasagawa na ng Masambong police station ang isang follow-up operation para mahanap ang mga nanloob.","Huli sa CCTV ang pagpasok ng ilang armadong lalaki na nakasakay sa motorsiklo sa isang pasara nang sizzling house sa Barangay Ramon Magsaysay, Quezon City.","Hulyo 5, 2018 10:29am GMT+08:00",https://www.gmanetwork.com/news/balitambayan/balita/659299/kainan-sa-quezon-city-pinasok-ng-mga-armadong-lalaki/story/
"3 suspek sa serye ng holdapan ng kainan sa Metro Manila, arestado","Naaresto ang tatlo sa mga miyembro ng armadong motorcycle-riding group, kabilang ang leader umano nito, na sangkot sa robbery sa mga kainan sa Metro Manila.  Ang lima sa kanila at ang kanilang financier ay patuloy na pinaghahahanap ng mga pulis.  Sa ulat ni Mariz Umali sa Balitanghali nitong Biyernes, kinilala ang mga naarestong suspek na sina John Christopher Ramirez alyas ""Potpot,"" na tinukoy na lider ng notoryus na grupo; Jonah Marie Santos, live-in partner ni Ramirez; at Jaimeson Zhang.  Sinabing nahabol at nakorner sila ng mga operatiba sa kanto ng Road 10 at Mindanao Avenue, sa tulong na rin ng lead ng pulisya. Agad silang pinadapa sa kalsada at pinosasan.  Positibo silang itinuro ng kanilang mga biktima.  ""The group is allegedly responsible for the series of robbery incidents in the metropolitan area and are planning to stage another robbery,"" pahayag ni PNP chief Director General Oscar Albayalde.  Huwebes nitong gabi sa Barangay Ramon Magsaysay sa Quezon City, pasara na ang isang kainan nang dumating ang pitong lalaking sakay ng tatlong motorsiklo.  Bumaba ang apat sa kanila at may mga hawak na baril. Makikita sa CCTV na una nilang nilapitan ang magkasintahan at tinangayan ng cellphone at pera.  Pumalag ang customer na si Alfredo Laurente sa kabilang lamesa.  ""Tumayo po ako, tinanong ko sila 'Ano ba kako problema?' 'Hindi holdap ito.' 'Bakit kako?' Tapos ang nakuhanan sila lang tapos 'yung isang kasama ko nakuha 'yung isang bag,"" sabi ni Laurente.  Sa isa pang kuha ng CCTV, makikitang tinungo ng isa sa mga salarin ang counter, tinutukan ang kahera, at nilimas ang P6,000 laman ng kaha.  ""Dinakot po niya 'yung lahat po ng cellphone tapos 'yung bag po ni ate,"" sabi ni alyas ""Chris,"" empleado ng kainan.  Walang nagawa ang mga empleado kundi magtaas na lang ng kamay, habang napadapa ang mga customer sa second floor.  Naganap ang nakawan sa loob lamang ng 45 segundo, at nataon pa na katatapos lang magronda ng mga taga-barangay.  Lumalabas na ang grupo rin ang nangholdap sa mga nasa gilid ng kalsada sa West Avenue, Quezon City noong ika-20 ng Hunyo, na 18 segundo lang ang itinagal.  Hunyo 20 rin nang looban ng grupo ang isang kainan sa Caloocan City. Naka-motor at helmet din sila noon.  Nanloob pa ang mga suspek ng isang kainan sa Caloocan noong Hunyo 24. Limang lalaki na pawang mga naka-helmet ang bumaba, mga armado ng baril at nakitang pumasok sa restaurant.  Lumalabas na dati na rin palang may kasong kriminal ang suspek na si Ramirez.  ""Alyas 'Potpot' actually has already cases filed against him, at least three cases for illegal possession of firearms and two robbery holdup cases,"" sabi ni Chief Superintendent Guillermo Eleazar, hepe ng NCRPO.  Nakatakdang i-inquest ang mga naarestong suspek at sasampahan ng kasong robbery in band at paglabag sa anti-fencing law.  ""Mahirap namang sabihing wala nang mangyayaring ganyan. For all you know, hindi lang naman ito ang grupo na naglalaro or tumitira d'yan. But the point is napakalaking bagay that this particular group na pati na rin umamin na rin nu'ng makausap namin na sila talaga ang involved dito,"" pahayag ni Eleazar.","Naaresto ang tatlo sa mga miyembro ng armadong motorcycle-riding group, kabilang ang leader umano nito, na sangkot sa robbery sa mga kainan sa Metro Manila.","Hulyo 6, 2018 1:43pm GMT+08:00",https://www.gmanetwork.com/news/balitambayan/balita/659440/3-suspek-sa-serye-ng-holdapan-ng-kainan-sa-metro-manila-arestado/story/
"Basurero, arestado sa panggagahasa umano sa 4-anyos na bata sa Maynila","Nadakip ang isang basurero na may kasong two counts of rape matapos niyang gahasain umano ang isang batang apat na taong gulang sa Sta. Mesa, Maynila.  Sa ulat ni Vonne Aquino para sa Balitanghali ng GMA News TV, kinilala ang suspek na si Teofilo Peralta Jr., 55-anyos, na naaresto sa may Dama de Noche Street nitong Miyerkoles ng gabi sa bisa ng warrant of arrest na inilabas sa kaniya ng korte noon pang 2017.  ""May tumawag dito, from the confidential informant natin na 'yung isang suspek sa rape ay nakita nila du'n sa may Dama de Noche. Pagdating ng tropa roon, positive naman,"" sabi ni Chief Inspector Elmer Gutierrez, deputy station commander, MPD 8.  Tumanggi ang suspek sa paratang. ""Hindi ko ginawa 'yon,"" sabi ni Peralta. ""Parang natakot lang sa akin ang bata.""  Samantala, arestado ang isang lalaking may kaso rin ng rape matapos ang walong taong pagtatago sa Obando, Bulacan.  Kinilala ang suspek na si Lambert Carbon, na nagtago sa Laguna at Nueva Ecija.  ""Itong aming target na ay number 3 dito sa aming most wanted persons,"" sabi ni C/Insp. Leopoldo Estorque ng Obando Police.  ""Makikipag-areglo na lang po,"" sabi ni Carbon tungkol sa kaniyang nabiktima.","Nadakip ang isang basurero na may kasong two counts of rape matapos niyang gahasain umano ang isang batang apat na taong gulang sa Sta. Mesa, Maynila.","Hulyo 5, 2018 6:29pm GMT+08:00",https://www.gmanetwork.com/news/balitambayan/balita/659363/basurero-arestado-sa-panggagahasa-umano-sa-4-anyos-na-bata-sa-maynila/story/
"4 pulis na nagpahubad at nangapkap umano ng babae, tanggal sa puwesto","Tinanggal sa puwesto apat na pulis matapos umano nilang paghubarin, patuwarin at ipakapkap pa ang isang babaeng suspek umano para sa kanilang live demonstration sa seminar. Hindi tinanggap ng Philippine National Police ang paliwanag, lalo't kumalat pa ang video ng babae.  Sa ulat ni Ivan Mayrina sa ""24 Oras"" nitong Huwebes, sinabing nangyari ang insidente sa Station Drug Enforcement Unit (SDEU) ng Makati City Police, kung saan kinapkapan ang babae ng isang babaeng pulis.  Noong nakaraang taon pa umano kinuha ang kumakalat na video, kung saan makikita rin ang ilan pang nagtatawanang lalaking pulis.  Unang naiulat na isa umanong arestadong drug suspect ang babae. Ngunit nitong araw, iniharap siya ng Southern Police District at Makati Police at nilinaw na hindi umano siya arestadong drug suspect.  Binayaran daw ang babae ng mga tauhan ng SDEU para sa kanilang live demonstration seminar sa pagkapkap ng mga naarestong drug suspect para sa mga baguhang operatiba.  At ang pagpapahubad sa babae ay kailangan dahil may mga ibang suspect na nagtatago ng droga sa iba't ibang parte ng katawan.  ""Usually lagi kami nalulusutan kung pano ba i-search. Ang intensyon lang po namin du'n is matuto po 'yung mga bago naming assign na babae du'n sa SDEU during that time. Ngayon kung meron po kaming nalabag na batas or may pagkakamali kami humihingi na po kami ng pasensya,"" sabi ni S/Insp. Valmark Funelas, dating hepe ng Makati SDEU, na isa sa mga tinanggal sa puwesto.  Umamin si Alyas ""Andrea,"" ang babaeng nasa video, na binayaran siya ng P2,000 para sa naturang demonstration. Nagipit siya kaya pumayag sa alok sa kaniya.  ""Babae naman po [ang kumapkap] kaya OK lang sakin. Pero alam po namin na wala pong video na mangyayari kasi 'yun po yung napag-usapan,"" sabi ni Andrea.  Gusto niyang magsampa ng reklamo laban sa kumuha at naglabas ng video. ""Kung puwede po kasi po nasobrahan na po 'yung ano niya e, paninira niya. 'Di makatarungan 'yung ginawa niya,"" sabi ni Andrea.  Hinala ng SDEU, dati nilang tauhan na nakagalitan umano ng hepe at nagtanim ng sama ng loob ang naglabas ng video.  Pero hindi pa rin daw tama ang ganu'ng klase ng demonstration.  ""May mga alternative procedures like pwede kang gumamit ng dummy, mannequin. Hindi naman kailangan na babae,"" sabi ni CSupt. Tomas Apolinario, Director ng SPD.  ""Kahit na sabihin nating statement ng victim ay medyo favorable sa kanila still hindi pa rin reason for us to stop our investigation,"" sabi pa ni Apolinario.  Pare-parehong tinanggal sa puwesto ang hepeng si S/Insp. Funelas at ang tatlong pulis na nakita sa video.  Nag-imbestiga na rin ang Commission on Human Rights.","Tinanggal sa puwesto apat na pulis matapos umano nilang paghubarin, patuwarin at ipakapkap pa ang isang babaeng suspek umano para sa kanilang live demonstration sa seminar. Hindi tinanggap ng Philippine National Police ang paliwanag, lalo't kumalat pa ang video ng babae.","Hulyo 5, 2018 10:47pm GMT+08:00",https://www.gmanetwork.com/news/balitambayan/balita/659399/4-pulis-na-nagpahubad-at-nangapkap-umano-ng-babae-tanggal-sa-puwesto/story/
"SK kagawad, isa pa, arestado sa pag-gang-rape umano sa 16-anyos na dalagita sa Bulacan","Arestado ang isang Sangguniang Kabataan kagawad at isa pang 17-anyos na menor de edad matapos nilang halinhinang gahasain umano ang 16-anyos na dalagita na nakilala lang nila sa Facebook at inaya sa inuman sa Malolos, Bulacan.  Sa ulat ni Victoria Tulad sa Unang Balita, kinilala ang SK kagawad na si Christian Castro, 21-anyos.  Naaresto ang dalawang suspek sa kanilang mga bahay nitong Miyerkoles, samantalang kasalukuyang pinaghahanap ang dalawa pang suspek na sina Mark Anthony dela Cruz at Feliciano Hubia.  Kuwento ni Castro, nag-inuman sila ng dalagita sa bahay ng kaibigan sa Barangay Ligas noong Hulyo 3.  ""Inaya ko po talaga siya uminom. Para makipagkilala lang po.. Sana po liligawan ko din po sana,"" sabi ni Castro.  Nagkayayaan silang umuwi na bandang 11 p.m. ngunit iba't ibang address ang itinuturo ng biktima, kaya hindi malaman ng grupo kung saan ito ihahatid.  Dahil dito, dinala na lang nila ang babae sa isang abandonadong apartment, at doon na nila halinhinang ginahasa umano.  Ngunit tumanggi ang SK Kagawad na may plano silang pagsamantalahan ang babae.  ""Hindi naman po namin ni-rape eh. Bale po hanggang hawak-hawak lang po ginawa namin... Dala lang po ng alak,"" ani Castro.  Nang magtagal pa sa presinto, itinanggi na ni Castro ang anumang partisipasyon sa nangyari.  ""Basta wala po akong ginawa, hindi po ako ganu'n.""  Nang tanungin si Castro kung nang-rape din ang kaniyang mga kasama, ""Hindi ko rin po alam kasi madilim po 'yung lugar"" ang kaniyang sagot.  Ayon sa Malolos Police, positibo ang biktima na na-gang rape kaya magsasampa siya ng kaso.  Nasa kustodiya na ng Department of Social Welfare and Development ang dalagita pati ang naarestong menor de edad na suspek.  ""Pinakiusapan na namin 'yung mga magulang na kung maaari sumuko na sila para malaman talaga 'yung katotohanan,"" sabi ni Superintendent Heryl Bruno, hepe ng Malolos police.","Arestado ang isang Sangguniang Kabataan kagawad at isa pang 17-anyos na menor de edad matapos nilang halinhinang gahasain umano ang 16-anyos na dalagita na nakilala lang nila sa Facebook at inaya sa inuman sa Malolos, Bulacan.","Hulyo 5, 2018 11:37am GMT+08:00",https://www.gmanetwork.com/news/balitambayan/balita/659306/sk-kagawad-isa-pa-arestado-sa-pag-gang-rape-umano-sa-16-anyos-na-dalagita-sa-bulacan/story/
"Ilang paninda, lumiliit habang nagmamahal ang presyo ng mga bilihin","Habang tumataas ang presyo ng mga bilihin, napipilitan naman ang ilang nagtitinda na humanap ng paraan upang hindi mawalan ng mga kostumer gaya ng ilang karinderya na nagpipilitan bawasan o liitan ang serving ng kanilang pagkain.    Sa ulat ni Oscar Oida sa GMA News ""24 Oras"" nitong Biyernes, sinabing may mga karinderya na hindi na nagtaas ng presyo ng kanilang mga pagkain pero binawasan na lang ang serving sa ulam at maging ang takal ng kanilang kanin.  ""Kasi 'pag nagtaas kami ng presyo magugulat sila. Para 'yung mga customer namin 'di mawala sa amin,"" paliwanag ni Andrila Calong, tindera sa karinderya.  Tinatawag ng ilang eksperto na ""shrinkflation"" ang ganitong sistema ng pagbabawas sa produkto nang hindi nagtatas sa presyo kahit pa nagmamahal ang mga bilihin.  Ilan sa mga produkto na tinatamaan ng ""shrinkflation"" ay pandesal, mga soda na pinaliit ang bote, ilang palaman sa tinapay,  at maging ang mga kakanin tulad ng siomai na sinliit na lang ng barya.  ""Kasi with a weaker purchasing power ng consumers, maaapektuhan din ang mga seller. So they will also have to make adjustments,"" sabi ni Prof. Emmanuel Leyco.  Ang ilang kostumer, tanggap na ang lumiliit na serving sa pagkain basta kaya ng kanilang budget, habang may ilan ding gumagawa ng diskarte para makatipid.  ""Kasi 'pag tumaas medyo kapos sa budget kaya mas maganda 'yung kaunti na lang pag-uubrahin na lang,"" saad ng empleyadong si Jess Cruz.  Samantalang si Roldan Mata, nagbabaon na lang ng sariling kanin para hindi mabitin at makatitipid.  Gayunman, sinabi Leyco na mas magiging problema kapag nagmamahal ang presyo ng mga bilihin kapag nasakripisyo na ang kalidad ng mga ibinebentang pagkain.--","Habang tumataas ang presyo ng mga bilihin, napipilitan naman ang ilang nagtitinda na humanap ng paraan upang hindi mawalan ng mga kostumer gaya ng ilang karinderya na nagpipilitan bawasan o liitan ang serving ng kanilang pagkain.","Hulyo 6, 2018 11:58pm GMT+08:00",https://www.gmanetwork.com/news/balitambayan/trending/659517/ilang-paninda-lumiliit-habang-nagmamahal-ang-presyo-ng-mga-bilihin/story/
Halos kalahating milyong pisong marijuana narekober sa buy-bust operation,"Nasamsam ng mga operatiba ng Station Drug Enforcement Unit ang apat na kilong marijuanang nagkakahalaga ng halos P500,000 mula sa mga suspek sa Novaliches, Quezon City nitong Biyernes ng gabi.  Ayon sa ulat sa News TV Live nitong Sabado, narekober ang marijuana mula sa online seller na si John Paul Sabillo sa Barangay San Bartolome.  Nakabili ng P4,000-halagang marijuana ang isang poseur buyer bago naaresto si Sabillo.  Inaresto rin ang lima pang kasama ni Sabillo, kasama ang isang menor de edad.  Inamin ni Sabillo na isang buwan na siyang nagbebenta ng marijuana at siya'y natukso lamang sa malaking kita. Sa Kalinga daw niya kinukuha ang supply ng marijuana.  Kakasuhan ang limang suspek ng paglabag sa Comprehensive Dangerous Drugs Act, habang ang menor de edad ay ite-turn over sa Department of Social Welfare and Development.","Nasamsam ng mga operatiba ng Station Drug Enforcement Unit ang apat na kilong marijuanang nagkakahalaga ng halos P500,000 mula sa mga suspek sa Novaliches, Quezon City nitong Biyernes ng gabi.","Hulyo 7, 2018 1:44pm GMT+08:00",https://www.gmanetwork.com/news/balitambayan/balita/659553/halos-kalahating-milyong-pisong-marijuana-narekober-sa-buy-bust-operation/story/
"MMDA, tiniketan ang mga tauhan nilang naka-illegal parking","Pinatunayan ng Metro Manila Development Authority (MMDA) na wala silang pinipili sa kampanya laban sa mga iligal na nakaparada matapos na masampolan ang ilan nilang tauhan sa Cloverleaf  sa Balintawak, Quezon City.  Ang  isang police mobile sa Pasay City, hinatak din.    Sa ulat ng GMA News TV ""QRT"" nitong Biyernes, sinabing naabutan ng MMDA ang mga motorsiklo ng kanilang mga constable na ilegal na nakaparada sa kalsada.  Bukod sa tiket, sinermonan at pinagsabihan din sila ni Bong Nebrija, commander ng Task Force Operation ng MMDA,  na dapat maging mabuting halimbawa sa mga motorista.     Sa Mandaluyong, nagsagawa rin ng operasyon ang MMDA laban sa mga sasakyang nakakasagabal sa daloy ng trapiko sa tapat ng isang malaking unibersidad sa Mandaluyong. --","Pinatunayan ng Metro Manila Development Authority (MMDA) na wala silang pinipili sa kampanya laban sa mga iligal na nakaparada matapos na masampolan ang ilan nilang tauhan sa Cloverleaf  sa Balintawak, Quezon City.  Ang  isang police mobile sa Pasay City, hinatak din.","Hulyo 6, 2018 8:36pm GMT+08:00",https://www.gmanetwork.com/news/balitambayan/balita/659500/mmda-tiniketan-ang-mga-tauhan-nilang-naka-illegal-parking/story/
"Bata, iniwan sa loob ng sasakyan habang nakikipag-inuman umano ang mga magulang sa Pasig","Natagpuan ang isang bata na pinaniniwalaang dalawang taong gulang sa loob ng isang sasakyan sa isang parking lot sa Pasig City.  Ayon sa ulat ni Victoria Tulad sa Unang Balita ng GMA News nitong Lunes, walang tigil sa pag-iyak ang bata nang matagpuan siya ni Jasper Pascual na nag-upload ng bidyo.  Kwento ni Pascual, pauwi na sana siya nang marinig ang umiiyak na bata.  Nagulat daw siya nang makitang walang kasama ang bata sa loob ng SUV.  Nakapatay ang makina ng sasakyan kaya patay rin ang aircon nito at may kaunting siwang lang daw na iniwan sa bintana.  Babasagin na raw niya sana ang salamin ng bintana pero naisip niyang tumawag na lang ng guwardiya.  Ayon kay Pascual, natuklasan nilang nakikipag-inuman lang sa kalapit na establisyimento ang mga magulang ng bata na tila ay galit pa nang sila ay tawagin.  Unang dumating ang ina ng bata at sumunod ang ama makalipas ang halos sampung minuto.  Ayon sa ulat, ipinaubaya na lang ni Pascual sa guwardiya ang pangyayari upang makaiwas siya sa gulo.  Samantala, sa  naman ni Saleema Refran sa 24Oras, nabanggit ni Pascual na nakumento umano ang nanay ng bata sa kanyang post at sinabi nito umano na kumakain lang siya.  Ngunit matapos tuligsain daw ng mga netizen, inalis daw ng nanay ang kumento nito. Sinubukan naman ng 24Oras na kunin ang reaksiyon ng nanay ngunit hindi raw ito tumugon sa mensaheng ipinarating sa kanya.  Lubhang mapanganib na makulong o maiwan ang mga bata sa loob ng mga sasakyan dahil minsan ay ikinamamatay nila ito.    Dehydration at suffocation ang ikinamatay ng mga biktima, ayon sa mga awtoridad.      Lumitaw sa imbestigasyon na suffocation din ang ikinamatay ng bata.",Natagpuan ang isang bata na pinaniniwalaang dalawang taong gulang sa loob ng isang sasakyan sa isang parking lot sa Pasig City.,"Hulyo 9, 2018 12:18pm GMT+08:00",https://www.gmanetwork.com/news/balitambayan/balita/659693/bata-iniwan-sa-loob-ng-sasakyan-habang-nakikipag-inuman-umano-ang-mga-magulang-sa-pasig/story/
5-anyos na babae patay nang magulungan ng truck sa Tondo,"Patay ang 5-anyos na batang babae nang magulungan ng isang trailer truck sa Tondo, Maynila.  Sa ulat ng News TV Live nitong araw ng Linggo, sinabing tumatawid ang bata sa kalsada sa Parola Compound, Tondo nang madapa ito.  Inabot ang bata ng paparating na trailer truck hanggang sa siya ay magulungan.  Dead on the spot ang biktima dahil sa matinding pinsala ng kaniyang ulo.  Agad naman na sumuko ang driver ng truck na maaaring mahaharap sa kasong Reckless Imprudence Resulting in Homicide.","Patay ang 5-anyos na batang babae nang magulungan ng isang trailer truck sa Tondo, Maynila.","Hulyo 8, 2018 5:15pm GMT+08:00",https://www.gmanetwork.com/news/balitambayan/balita/659640/5-anyos-na-babae-patay-nang-magulungan-ng-truck-sa-tondo/story/
"2 lalaki na dumayo sa bahay ng kaibigan, patay sa pamamaril","Dalawang lalaki na dumayo lang sa Malabon City ang nasawi matapos silang pagbabarilin sa loob ng bahay ng kanilang kaibigan habang nag-iinuman.    Sa ulat ng GMA News TV ""QRT"" nitong Lunes, sinabi ng mga awtoridad na kaagad na nasawi sa tama ng bala ang mga biktimang sina Khan Cyrell Ignacio, 18-anyos at kaibigan niyang si Jobert Cabigo,  29-anyos.  Sa imbestigasyon, nakikipag-inuman sa loob ng bahay ang mga biktima kasama ang dalawa pang kaibigan sa Barangay Tinajeros nang  dumating ang mga salarin na sakay ng motorsiklo at bigla na lang silang pinagbabaril.  Kaagad na nasawi sina Ignacio at Cabigo, habang nakapagtago naman ang dalawa nilang kasama kaya nakaligtas.  Ang kaibigan nilang babae na may-ari ng bahay, nasa banyo nang maganap ang pamamaril kaya hindi rin nadamay.  Ayon sa mga saksi, dalawang lalaki at isang babaeng sakay ng motorsiklo ang mga suspek.  Nakunan sa CCTV ng barangay ang pagdaan ng mga suspek sa isang kalsada habang sakay ng motorsiklo. Hindi pa malinaw kung bago o matapos ang krimen nang makunan ng video ang mga suspek.  Palaisipan sa mga pamilya nina Ignacio at Cabigo ang motibo sa ginagawang pagpaslang sa dalawa. Wala umano silang alam na kinasangkutang gulo o ilegal na gawain ng mga ito.  Patuloy ang imbestigasyon ng mga awtoridad para matukoy ang pagkakakilanlan ng mga salarin.--",Dalawang lalaki na dumayo lang sa Malabon City ang nasawi matapos silang pagbabarilin sa loob ng bahay ng kanilang kaibigan habang nag-iinuman.,"Hulyo 9, 2018 7:52pm GMT+08:00",https://www.gmanetwork.com/news/balitambayan/balita/659769/2-lalaki-na-dumayo-sa-bahay-ng-kaibigan-patay-sa-pamamaril/story/
"Martial law, 'di idedeklara dahil sa insidente ng pagpatay sa ilang lokal na opisyal— Palasyo","Pinawi ng Malacañang ang mga pangamba na baka gamiting basehan ni Pangulong Rodrigo Duterte ang sunod-sunod na pagpatay sa ilang lokal na opisyal para ideklara ang batas militar sa buong bansa.  Ang pahayag ay ginawa ni presidential spokesperson Harry Roque sa press conference nitong Lunes, para pasinungalingan ang hinala ng oposisyon sa pangunguna ni Senador Francis Pangilinan, presidente ng Liberal Party, na maaaring planado ang pagpatay sa mga lokal na opisyal para makalikha ng ""atmosphere of lawlessness to justify a strongman rule.""  Sa nakalipas lang na isang linggo, tatlong lokal na opisyal ang pinaslang— sina Mayor Antonio Halili ng Tanauan City, Batangas; Mayor Ferdinand Bote ng General Tinio, Nueva Ecija; at Vice Mayor Alexander Lubigan ng Trece Martires, Cavite.  ""Senator Pangilinan is a lawyer himself. He should know that even if there is lawlessness there cannot be a nationwide imposition of martial law,"" sabi ni Roque.  ""Kahit ilan pa yang patayan na iyan, kung walang rebelyon at walang pananakop, wala pong dahilan para magkaroon ng martial law sa buong Pilipinas,"" sabi pa niya.  Sa ilalim ng 1987 Constitution, may kapangyarihan ang Pangulo na magdeklara ng martial law kapag nasa panganib ang kaligtasan ng publiko sa panahon ng pananakop o rebelyon.  Ang rebelyon at banta ng extremist groups ang ginamit na basehan ni Duterte para ideklara ang batas militar sa Mindanao noong nakaraang taon na umiiral pa rin ngayon.  Ayon kay Roque, may iba't ibang anggulo ang tinitingnan ng mga awtoridad sa mga nangyaring pagpatay sa mga lokal na opisyal.  ""There is no system behind the killings, but the common obligation of the state is to accord justice and, of course, the domestic remedy to all victims of these killings,"" sabi ng opisyal.  Maging sina Senate President Vicente Sotto III at ang pinalitan niyang lider ng Senado na si Senador Aquilino ""Koko"" Pimentel III,  hindi rin naniniwala na gagamitin ni Duterte na basehan ang karahasan sa mga lokal na opisyal para sa pagdedeklara ng martial law.  ""I don't think so. The atmosphere doesn't call for it,"" ani Sotto. ""Hindi naman bago ang maraming away sa local. Matagal na 'yan, even during and after martial law talagang mainit ang local politics sa atin.""  Ayon naman kay Pimentel, hindi umano papayagan ni Duterte na may isasakripisyong buhay para lang sa martial law.  ""No way that lives will be sacrificed just so the president can impose martial law nationwide. Hindi po tayo ganyan at hindi rin ganyan ang presidente po natin,"" giit ng senador, na nais na magkaroon ng mas mahigpit na kampanya laban sa mga hindi lisensiyadong armas.  ""Itong mga smuggled na magagandang kotse sinisira natin, eh di yung mga confiscated na mga baril sirain din natin hindi sa pine-preserve at nire-recycle lang po,"" mungkahi niya. —",Pinawi ng Malacañang ang mga pangamba na baka gamiting basehan ni Pangulong Rodrigo Duterte ang sunod-sunod na pagpatay sa ilang lokal na opisyal para ideklara ang batas militar sa buong bansa.,"Hulyo 9, 2018 4:57pm GMT+08:00",https://www.gmanetwork.com/news/balitambayan/balita/659738/martial-law-di-idedeklara-dahil-sa-insidente-ng-pagpatay-sa-ilang-lokal-na-opisyal-palasyo/story/
"Pulse Asia: 73% ng mga Pinoy, nais na igiit ni Duterte ang karapatan ng bansa sa West PHL Sea","Naniniwala ang 73 porsiyento ng mga Filipino na dapat na igiit ni Pangulong Rodrigo Duterte at ng kaniyang administrasyon ang karapatan ng bansa sa West Philippine Sea, batay sa resulta ng survey ng Pulse Asia.    Inilabas ang resulta ng survey nitong Huwebes, kasabay ng ikalawang taong anibersaryo nang pagkapanalo ng Pilipinas sa arbitration case laban sa China kaugnay sa pinag-aagawang teritoryo.    Ayon kay Pulse Asia President Roland Holmes, ginawa ang naturang survey noong June 15 hanggang June 25, na mayroong 1,800 respondent.  Sa survey, 46 porsiyento ang ""strongly agreed"" at 27 porsiyento ang ""agreed"", na dapat iginiit ng pamahalaang Duterte ang desisyon ng The Hague-based arbitral court na pumabor sa Pilipinas.    Lumitaw din sa survey na 17 porsiyento ang hindi lubos na makapagdesisyon. Samantala,  apat na porsiyento lang ang ""disagree"" at tatlong porsiyento ang ""strongly disagree"" na igiit ang desisyon.  Kasabay nito, 36 percent ang naniniwala na dapat maghain ng diplomatic protest ang pamahalaan laban sa ginagawang militarisasyon ng China sa West Philippine Sea.  Naniniwala naman ang 22 porsiyento ng mga tinanong na dapat palakasin ng Pilipinas ang pakikipag-alyansa sa US, Japan, Australia, at iba pang bansa; habang 16 porsiyento pa ang nagsabing dapat palasin ng Pilipinas ang sarili nitong militar.  Samantala, 21 porsiyento ang pabor na ipagpatuloy ng pamahalaan ang pakikipagkaibigan sa China.--","Naniniwala ang 73 porsiyento ng mga Filipino na dapat na igiit ni Pangulong Rodrigo Duterte at ng kaniyang administrasyon ang karapatan ng bansa sa West Philippine Sea, batay sa resulta ng survey ng Pulse Asia.","Hulyo 12, 2018 5:31pm GMT+08:00",https://www.gmanetwork.com/news/balitambayan/balita/660216/pulse-asia-73-ng-mga-pinoy-nais-na-igiit-ni-duterte-ang-karapatan-ng-bansa-sa-west-phl-sea/story/
"Terrence Romeo, nasangkot sa gulo matapos umanong may magpa-picture sa kaniya","Nasangkot sa gulo ang Gilas Pilipinas player na si Terrence Romeo.  Sa cellphone video na ipinalabas sa Balitanghali ngayong Huwebes, makikita ang away ng grupo ni Romeo at ng isa pang grupo sa Quezon City.  Ayon sa may-ari ng video, magpapalitrato lang sana ang kaniyang partner kay Romeo, nang bigla umanong suntukin ito ng kasamahan ng basketbolista.  Hindi nila matukoy ang dahilan ng pananakit.  Nagharap at pinag-ayos na ang magkabilang kampo sa Quezon City Police District Station 10.  Nang hingan ng reaksyon ng media si Romeo, sinabi niyang tingnan muna ang kuha ng CCTV sa bar saka siya balikan para muling hingan ng pahayag.",Nasangkot sa gulo ang Gilas Pilipinas player na si Terrence Romeo.,"Hulyo 12, 2018 3:29pm GMT+08:00",https://www.gmanetwork.com/news/balitambayan/balita/660192/terrence-romeo-nasangkot-sa-gulo-matapos-umanong-may-magpa-picture-sa-kaniya/story/
3 riders patay nang makipagbarilan umano sa mga pulis-QC,"Patay ang tatlong riders madaling-araw nitong Biyernes nang makipagbarilan umano ang mga ito sa mga awtoridad sa Payatas, Quezon City.  Sa ulat ni Bam Alegre sa Unang Balita, sinabing iniwasan umano ng tatlong suspek ang dalawang checkpoints at nauwi ito sa habulan.  Nang makorner ng mga pulis, agad umanong nagpaputok ng baril ang tatlo, dahilan upang gumanti ang mga pulis. Patay ang tatlo, habang wala namang nasaktan sa hanay ng mga awtoridad.  ""Sa unang checkpoint, lumampas sila at mabuti na lamang umano at nakaresponde agad ang mga pulis. Nang lagpasan na naman ng riders ang kasunod na checkpoint, nagkahabulan, nakorner ang tatlo, at nagkabarilan. Nagkaroon ng dalawa hanggang tatlong tama ng bala ang patrol car,"" pahayag ni Senior Superintendent Rolando Ylagan.  ""Yung isang motorsiklo na narekober mula sa isang suspek, yung may-ari nandito at sinabi niya na inagaw ang kaniyang kabibili lamang na motor sa may East Avenue,"" dagdag ni Ylagan.  Tinutukan ng tatlo ng baril ang may-ari umano ng motor na nagpakilalang si Marvin Bolo at inagaw ang kaniyang motorsiklo.  Iniimbestigahan na ng mga pulis ang pagkakakilanlan ng tatlo.","Patay ang tatlong riders madaling-araw nitong Biyernes nang makipagbarilan umano ang mga ito sa mga awtoridad sa Payatas, Quezon City.","Hulyo 13, 2018 8:39am GMT+08:00",https://www.gmanetwork.com/news/balitambayan/balita/660284/3-riders-patay-nang-makipagbarilan-umano-sa-mga-pulis-qc/story/
Negosyanteng namaril sa 2 inakalang gun-for-hire sa Muntinlupa arestado,"Inaresto ang isang negosyanteng namaril ng dalawang napagkamalan niyang gun-for-hire sa Soldiers Hills Subdivision sa Muntinlupa City.  Sa ulat ni Emil Sumangil sa GMA News TV ""QRT"" noong Miyerkoles, mismong ang negosyanteng si Roel Cuambot ang nagsumbong sa Muntinlupa Police sa insidente pero siya ngayon ang itinuturing na suspek.  Sa kuha ng CCTV sa Soldiers Hills Subdivision, kita ang paghinto ng pulang kotseng minamaneho ni Cuambot.  Bumaba mula sa sasakyan ang misis niya at kaniyang tauhan tsaka niya muling pinaandar ang sasakyan.  Nakabuntot sa kaniya ang motorsiklong dalawa ang sakay.  Nang mapansin daw ito ni Cuambot, huminto siya sa gilid ng kalsada para tingnan kung lalampasan lang siya ng mga naka-motorsiklo pero huminto rin ito sa kaliwang bahagi ng kotse.  Kuwento ni Cuambot, tinutukan siya ng baril kaya siya pumalag.  ""'Pag bunot niya ng ganiyan, itinutok niyang ganiyan kaagad sa akin. So ang ginawa ko dahil naka-ready na ako, 'pag ganiyan pa lang niya... tinamaan ko na siya,"" aniya.  Bumagsak ang dalawang sakay ng motorsiklo na sila dating PO1 Pedro Delgado at Alfredo Alcaraz.  Tumakbo agad si Alcaraz pero natakot umano si Cuambot na baka may kasamahan pa ang dalawa.  ""Tumakbo na ako, takbo ako, wala na ako sa sarili. Dahil para akong nasira na ang ulo ko na papatayin na naman ako nito dahil inambush na nga ako noon,"" dagdag ni Cuambot.  Wala na rin daw siya sa kaniyang kotse kaya 'di na niya alam ang sumunod na nangyari.  Mula naman sa junk shop na pagmamay-ari ni Cuambot, may lalaking tumakbo na may dalang baril na dumiretso kung saan nakahandusay si Delgado.  Binaril ng lalaking si alyas Nonoy nang malapitan si Delgado.  Base sa imbestigasyon,  posibleng napagkamalan ni Cuambot si Delgado na gun-for-hire.  Ayon kay Chief Inspector Gideon Ines Jr. ng Muntinlupa Police, maaaring magkakilala ang dalawa dahil sa parehong lugar lang sila nakatira.  ""Conclusion namin ay magkakilala 'to. Kasi si Delgado ay nakatira lang din diyan sa ano, sa Soldiers Hills,"" paliwanag niya.  Nagdududa rin ang pulisya sa salaysay ni Cuambot dahil tila may itinatago siya at hindi niya isinuko ang ginamit na baril.  Itinanggi rin niyang kilala niya si alyas Nonoy.  Lumabas sa imbestigasyon na nanggaling lahat sa loob ng kotse ang walong tama ng bala sa sasakyan ni Cuambot.  Nakaburol si Delgado sa Caloocan.  Hindi rin kumbinsido ang pamilya ni Delgado na napagkamalan lang siya dahil pareho silang nakatira sa Soldiers Hills Subdivision.  Sabi ng kapatid ni Delgado na si Maria Lea Gonzales, kilala si Delgado sa Alabang at Muntinlupa.  ""Buong Alabang, Muntinlupa kilala siya. Ultimo mga batang maliit kilala siya. Imposible na hindi siya makikilala,"" pahayag ni Gonzales .  Nagpapagaling pa sa ospital si Alcaraz habang tinutugis pa si alyas Nonoy.",Inaresto ang isang negosyanteng namaril ng dalawang napagkamalan niyang gun-for-hire sa Soldiers Hills Subdivision sa Muntinlupa City.,"Hulyo 13, 2018 2:39pm GMT+08:00",https://www.gmanetwork.com/news/balitambayan/balita/660321/negosyanteng-namaril-sa-2-inakalang-gun-for-hire-sa-muntinlupa-arestado/story/
"One-stop shop umano ng droga sa Q.C., sinalakay ng PDEA","Dalawang lugar sa Quezon City ang magkasunod na sinalakay ng mga operatiba ng Philippine Drug Enforcement Agency (PDEA) dahil sa talamak na bentahan umano ng droga. Ang isa sa mga lugar, nagsisilbing one-stop shop umano ng mga gumagamit ng shabu at marijuana.    Sa ulat ni Emil Sumangil sa GMA News ""Balitanghali"" nitong Biyernes, sinabing unang sinalakay ng raiding team ang target area sa Sitio San Roque sa Barangay Bagong Pag-asa.  Sa pasikot-sikot na eskinita, pinuntirya ng mga awtoridad ang bahay ng isang alyas ""Nining."" Sa itaas ng bahay, inabutan ng mga operatiba ang hindi bababa sa sampung lalaki na pawang target umano ng operasyon, kabilang si alyas ""Putol.""  ""One-stop shop ito. Meron na siyang shabu, meron pa siyang marijuana na binibenta dito,"" sabi ni Bong Atilla, Deputy chief, PDEA NCR.  Matapos nito, ni-raid din ang mga bahay sa likuran ng Office of the Ombudsman sa Agham Road, matapos ituro ng mga PDEA asset na talamak din ang bentahan ng droga.  Sa bukana pa lang ng looban, inabutan na ang umano'y mga nagtutulak ng shabu.  Dinakip ang isang alyas ""Nanay,"" na makikita sa surveillance video ng PDEA na nagpapagamit ng shabu sa kanilang bahay sa harap pa mismo ng kaniyang anak na menor de edad.  Sa kabuuan, umabot sa 18 katao ang naaresto sa magkahiwalay na pagsalakay na isinagawa ng PDEA.--","Dalawang lugar sa Quezon City ang magkasunod na sinalakay ng mga operatiba ng Philippine Drug Enforcement Agency (PDEA) dahil sa talamak na bentahan umano ng droga. Ang isa sa mga lugar, nagsisilbing one-stop shop umano ng mga gumagamit ng shabu at marijuana.","Hulyo 13, 2018 5:19pm GMT+08:00",https://www.gmanetwork.com/news/balitambayan/balita/660352/one-stop-shop-umano-ng-droga-sa-q-c-sinalakay-ng-pdea/story/
"Enrile, duda kung kayang tustusan ng ekonomiya ang gastusin sa federalismo","Inihayag ni dating Senate President Juan Ponce Enrile na magdudusa ang mga Pilipino sa sobrang burukrasya at buwis kapag natuloy ang pagpapalit ng sistema ng pamahalaan tungo sa federalismo.    “You duplicate the bureaucracy of the national government to the federal level. It will burden the people too much with taxes,” saad ni Enrile sa mga mamamahayag bago dumalo sa pagdinig ng Sandiganbayan kaugnay ng kinakaharap niyang plunder case nitong Biyernes.  Kamakailan lang, isinumite ng Consultative Committee kay Pangulong Rodrigo Duterte ang draft federal charter.  READ:   “The proposal embodied in the proposed constitution that they have submitted by this group of people to the President, so far calls for a very huge bureaucracy,” ani Enrile.  “I agree with the concept but I have some misgivings about the capability of the country to support it financially. It will burden the people too much with taxes, and the economy I don’t think it can shoulder the cost of this huge government that is being proposed,” dagdag niya.--",Inihayag ni dating Senate President Juan Ponce Enrile na magdudusa ang mga Pilipino sa sobrang burukrasya at buwis kapag natuloy ang pagpapalit ng sistema ng pamahalaan tungo sa federalismo.,"Hulyo 13, 2018 4:44pm GMT+08:00",https://www.gmanetwork.com/news/balitambayan/balita/660348/enrile-duda-kung-kayang-tustusan-ng-ekonomiya-ang-gastusin-sa-federalismo/story/
"Police station sa Muntinlupa, sinalakay ng mga pulis; mga 'kabaro' na sabit sa 'hulidap,' dinakip","Sinalakay ng mga pulis ang isang police station sa Muntinlupa City para sagipin ang mag-ina na ""dinukot"" umano ng mga pulis na sangkot sa ""hulidap."" Ilan sa mga target na pulis, nagkulong sa isang kuwarto ng police station at nagtangka pang tumakas.    Sa ulat ni John Consulta sa GMA News TV ""State of the Nation"" nitong Biyernes, sinabing ang pagsalakay ay isinagawa ng mga tauhan ng Regional Special Operations Unit ng National Capitol Regional Police Office.  Target ng mga operatiba ng RSOU-NCRPO ang mga pulis-Muntinlupa na nagsagawa ng anti-drug operation sa isang bahay sa Barangay Tunasan nitong Huwebes ng gabi.  Sumbong ng biktima, pinasok ng mga pulis ang kanilang bahay kahit walang dalang warrant. Nang hindi makuha ang kanilang target, dinala umano ng mga pulis sa presinto ang asawa at anak nito para ipatubos ng P300,000 kapalit ng kalayaan.  Bumaba umano ang hinihinging pera ng mga pulis sa P40,000. Tinangay rin daw ng mga pulis ang flat screen tv, laptop at cellphone ng mga biktima.  Nang makakuha ng hudyat ang mga operatiba ng RSOU, sumugod na ang mga operatiba sa police station. Kaagad namang nagkulong sa loob ng isang kuwarto sa ikaapat na palapag ang ilan pa sa target na mga pulis.  Sinubukan ng hepe ng polise station na hikayatin ang kaniyang mga tauhan na lumabas pero nang hindi sila tumugon, sapilitan na itong pinasok ng mga operatiba.  May pulis din na nagtakang tumakas nang dumaan sa bintana kaya pinaputukan siya ng kaniyang mga kapwa pulis hanggang sa mahuli.  Hindi sa kulungan kung hindi sa isang sulok ng gym ng mga pulis sa ikaapat na nakita ng mga sumalakay na operatiba ang mag-ina na ""kinuha"" umano ng mga pulis na sabit sa hulidap.  Bagaman itinanggi ng mga pulis ang paratang, nakita sa kanilang drawer ang P40,000 na nakalagay sa brown na sobre.  Ayon sa nasagip na ginang,  pinukpok pa siya sa ulo ng cellphone ng isang pulis kaya magkabukol siya sa noo.  Iginiit ng hepe ng Muntinlupa police na si Police Sr. Supt. Dionisio Bartolome, na hindi niya alam ang ginawa ng kaniyang mga tauhan at hindi niya kinukonsinti ang ginagawa ng mga ito.  Galit naman na sumugod sa Muntinlupa police station si NCRPO Chief Police Chief Supt. Guillermo Eleazar, at kinompronta ang mga pulis na dinakip.  Kaagad din niyang iniutos na ikulong ang mga pulis sa mismong police station.  Sasampahan umano ng patong-patong na kaso ang mga inarestong pulis.--","Sinalakay ng mga pulis ang isang police station sa Muntinlupa City para sagipin ang mag-ina na ""dinukot"" umano ng mga pulis na sangkot sa ""hulidap."" Ilan sa mga target na pulis, nagkulong sa isang kuwarto ng police station at nagtangka pang tumakas.","Hulyo 14, 2018 12:08am GMT+08:00",https://www.gmanetwork.com/news/balitambayan/balita/660392/police-station-sa-muntinlupa-sinalakay-ng-mga-pulis-mga-kabaro-na-sabit-sa-hulidap-dinakip/story/
"Kawatan na nanloob sa bahay, binaril ng may-ari nang magbalik para magnakaw muli","Binaril ng may-ari ng bahay pero nakatakas ang isang magnanakaw na nanloob sa kaniyang bahay sa Bulacan. Ang suspek, natunton at naaresto ng mga pulis kinalaunan matapos magpagamot sa ospital dahil sa tinamo niyang mga sugat.    Sa ulat ni Ian Cruz sa GMA News ""24 Oras"" nitong Biyernes, kinilala ang suspek na si John Michael Petalbo, 21-anyos. Naaresto siya ng mga pulis habang nagpapagaling sa kaniyang bahay.  Sa kuha ng CCTV sa pinasok niyang bahay isang subdibisyon sa San Jose del Monte City nitong madaling araw ng Huwebes, kita si Petalbo habang kinukuha ang cash at ilang gamit sa bahay tulad ng flat screen tv.  Ayon sa pulisya, ipinuwesto ng suspek ang mga gamit sa gate at unang tinangay ang isang motorsiklo.  Ilang minuto ang lumipas, bumalik si Petalbo para balikan ang iba pang gamit na nanakawin pero nagising na ang may-ari ng bahay at binaril siya.  Kahit tinamaan sa kamay at tagiliran, nagawang makatakas si Petalbo.  ""Lumabas na siya at nang akmang babalik siya para balikan 'yung ibang mga gamit na gusto niyang kunin na nai-prepare na niya actually du'n sa tabi ng gate para balikan,  doonn siya nakita ng may-ari at doon siya binaril,"" ayon kay Sr. Insp. Santos Candido, PCP-3 Commander,  SJDM  police.  Sa follow-up operation ng mga awtoridad, nakakuha sila ng impormasyon tungkol sa isang lalaki na nagpagamot sa ospital dahil sa sugat sa kamay at tagiliran na tinamo umano sa rambolan.  Nagsagawa ng imbestigasyon ang mga pulis at nakumpirma na ang lalaking nagpagamot sa ospital ay ang hinahanap nilang suspek sa pagnanakaw .  Natunton ng pulisya si Petalbo sa kaniyang bahay habang nagpapagaling.  ""Mayroon siyang kasong theft at doon siya nakapagpiyansa. Pero sa ating follow-up may mga parating pang mga kaso bukod dito sa robbery and carnap,"" ayon kay Candido.  Paliwanag naman ni Petalbo, nagawa niya ang pagnanakaw dahil sa kawalan ng trabaho at kahirapan. --","Binaril ng may-ari ng bahay pero nakatakas ang isang magnanakaw na nanloob sa kaniyang bahay sa Bulacan. Ang suspek, natunton at naaresto ng mga pulis kinalaunan matapos magpagamot sa ospital dahil sa tinamo niyang mga sugat.","Hulyo 13, 2018 10:35pm GMT+08:00",https://www.gmanetwork.com/news/balitambayan/balita/660381/kawatan-na-nanloob-sa-bahay-binaril-ng-may-ari-nang-magbalik-para-magnakaw-muli/story/
"AWOL na pulis at 11 pa, arestado sa operasyon kontra-droga","Arestado ang isang AWOL na pulis at labing-isa pang drug suspek sa ikinasang operasyon kontra-droga ng Northern Police District sa Market 3, Barangay NBBN, Navotas City nitong Biyernes ng gabi.  Target ng buy-bust operation ang mag-inang Melenia at Romeo Santiago at maging ang umano'y runner na si Mark Jay-R Ramirez.     AWOL na pulis-Caloocan at 11 pang suspek, arestado sa operasyon kontra-droga sa Brgy. NBBN Navotas City.        Naabutan umano sa bahay na bumabatak ang siyam na iba pa kabilang na si Police Officer 2 Michael Del Monte.  Aminado si Del Monte na gumagamit siya pero hindi raw siya nagtutulak.  “Hindi naman po. Wala naman po ako dun sa pot session,” ani Del Monte.  Mag-iisang buwan na raw siyang AWOL dahil sa problema sa pamilya.  Dati siyang nakatalaga sa Police Community Precinct (PCP) 4 ng Caloocan Police.  Nakuha sa kanya ang service firearm na dala-dala niya nang pumunta sa bahay na ginagawa umanong drug den.  Ang mag-inang Santiago, nagawa lang daw magbenta ng shabu dahil sa kahirapan ng buhay.  “Naabutan lang po kami kasi pinatabi lang po sa akin 'yun. Aminado naman po ako , ero sa hirap lang ng buhay kaya nagawa namin 'yung ganun,” ani Melenia.  May nakuha pang isang baril kay Romeo na ipinatago lang daw sa kanya ng kaibigan.  Ayon kay NPD Director Police Chief Superintendent Gregorio Lim, kilala ang Market 3 na bagsakan ng shabu at marami pa rin daw nagtutulak doon.  Nakuha sa mga suspek ang 20 sachet ng umano’y shabu na nasa 40 gramo ang timbang.  Mahaharap ang mga suspek sa kasong paglabag sa Comprehensive Dangerous Drugs Act of 2002.  May karagdagang kasong administratibo naman ang pulis habang si Romeo ay kakasuhan din ng illegal possession of firearms.","Arestado ang isang AWOL na pulis at labing-isa pang drug suspek sa ikinasang operasyon kontra-droga ng Northern Police District sa Market 3, Barangay NBBN, Navotas City nitong Biyernes ng gabi.","Hulyo 14, 2018 7:41am GMT+08:00",https://www.gmanetwork.com/news/balitambayan/balita/660412/awol-na-pulis-at-11-pa-arestado-sa-operasyon-kontra-droga/story/
